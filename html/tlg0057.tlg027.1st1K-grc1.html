<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg027.1st1K-grc1.xml">Quod animi mores corporis temperamenta sequantur</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg027.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">&gt;Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">4</span>, <span class="biblScope">1</span>, <span class="biblScope">5</span>, <span class="biblScope">767-822</span>, <span class="date" rel="-">1822</span>
</span>. </span>
<a href="https://hdl.handle.net/2027/chi.11102513">HathiTrust</a>
</span>
</p>
</div>
</header>
<section id="s">
<span class="pb" data-page="4.767" id="p4.767"></span>
<section id="s1" title="Chapter 1">
<h1>ΓΑΛΗΝΟΥ ΒΙΒΛΙΟΝ, ΟΤΙ ΤΑ ΤΗΣ
<br/>ΨΥΧΗΣ ΗΘΗ ΤΑΙΣ ΤΟΥ ΣΩΜΑΤΟΣ
<br/>ΚΡΑΣΕΣΙΝ ΕΠΕΤΑΙ.
</h1>
<p>
<span class="lb" data-page="4.767" data-line="1" id="p4.767.1"></span>Ταῖς τοῦ σώματος κράσεσιν ἕπεσθαι τὰς
<span class="lb" data-page="4.767" data-line="2" id="p4.767.2"></span>δυνάμεις τῆς ψυχῆς, οὐχ ἅπαξ ἢ δὶς, ἀλλὰ πάνυ πολλάκις,
<span class="lb" data-page="4.767" data-line="3" id="p4.767.3"></span>οὐδ’ ἐπ’ ἐμαυτοῦ μόνου βασανίσας τε καὶ πολυειδῶς
<span class="lb" data-page="4.767" data-line="4" id="p4.767.4"></span>ἐρευνήσας, ἀλλ’ ἀπ’ ἀρχῆς μὲν ἅμα τοῖς διδασκάλοις,
<span class="lb" data-page="4.767" data-line="5" id="p4.767.5"></span>ὕστερον δὲ σὺν τοῖς ἀρίστοις φιλοσόφοις, ἀληθῆ τε διὰ
<span class="lb" data-page="4.767" data-line="6" id="p4.767.6"></span>παντὸς εὗρον τὸν λόγον, ὠφέλιμόν τε τοῖς κοσμῆσαι τὰς
<span class="lb" data-page="4.767" data-line="7" id="p4.767.7"></span>ἑαυτῶν ἐθέλουσι ψυχάς· ἐπειδήπερ, ὡς διῆλθον ἐν τῇ περὶ 
<span class="pb" data-page="4.768" id="p4.768"></span>
<span class="lb" data-page="4.768" data-line="1" id="p4.768.1"></span>τῶν ἐθῶν πραγματείᾳ, καὶ διὰ τῶν ἐδεσμάτων τε καὶ πομάτων,
<span class="lb" data-page="4.768" data-line="2" id="p4.768.2"></span>ἔτι τε τῶν ὁσημέραι πραττομένων εὐκρασίαν ἐργαζόμενοι
<span class="lb" data-page="4.768" data-line="3" id="p4.768.3"></span>τῷ σώματι, κᾀκ ταύτης εἰς ἀρετήν τι τῆς ψυχῆς
<span class="lb" data-page="4.768" data-line="4" id="p4.768.4"></span>συντελέσομεν, ὡς οἱ περὶ Πυθαγόραν καὶ Πλάτωνα καί
<span class="lb" data-page="4.768" data-line="5" id="p4.768.5"></span>τινες ἄλλοι τῶν παλαιῶν ἱστοροῦνται πράξαντες. 
</p>
</section>
<section id="s2" title="Chapter 2">
<p>
<span class="lb" data-page="4.768" data-line="6" id="p4.768.6"></span>Ἀρχὴ δὲ παντὸς τοῦ μέλλοντος εἰρῆσθαι
<span class="lb" data-page="4.768" data-line="7" id="p4.768.7"></span>λόγου γνῶσις τῆς διαφορᾶς τῶν ἐν τοῖς μικροῖς παιδίοις
<span class="lb" data-page="4.768" data-line="8" id="p4.768.8"></span>φαινομένων ἔργων τε καὶ παθῶν τῆς ψυχῆς, ἐξ ὧν αἱ
<span class="lb" data-page="4.768" data-line="9" id="p4.768.9"></span>δυνάμεις αὐτῆς κατάδηλοι γίνονται. τινὰ μὲν γὰρ αὐτῶν
<span class="lb" data-page="4.768" data-line="10" id="p4.768.10"></span>φαίνονται δειλότατα, τινὰ δὲ καταπληκτικώτατα· καί τινα
<span class="lb" data-page="4.768" data-line="11" id="p4.768.11"></span>μὲν ἄπληστα καὶ λίχνα, τινὰ δὲ ἐναντίως διακείμενα· καί
<span class="lb" data-page="4.768" data-line="12" id="p4.768.12"></span>τινα μὲν ἀναίσχυντα, τινὰ <span class="milestone ed2page" data-n="445" data-unit="ed2page" id="ed2page.445"></span> δὲ αἰσχυντηλὰ, καὶ πολλὰς
<span class="lb" data-page="4.768" data-line="13" id="p4.768.13"></span>ἑτέρας ἔχοντα τοιαύτας διαφορὰς, ἃς ἁπάσας ἐν ἑτέροις
<span class="lb" data-page="4.768" data-line="14" id="p4.768.14"></span>διῆλθον. ἐνταυθοῖ δ’ ἀρκεῖ παραδείγματος ἕνεκα τῶν τριῶν
<span class="lb" data-page="4.768" data-line="15" id="p4.768.15"></span>αὐτῆς εἰδῶν τε καὶ μερῶν ἐνδεδεῖχθαι τὰς δυνάμεις, ἐναντίας
<span class="lb" data-page="4.768" data-line="16" id="p4.768.16"></span>ὑπαρχούσας φύσει τοῖς βρέφεσιν. ἐκ τούτου γὰρ ἐνέσται
<span class="lb" data-page="4.768" data-line="17" id="p4.768.17"></span>συλλογίζεσθαι, μὴ τὴν αὐτὴν ἅπασι φύσιν εἶναι ψυχῆς. 
<span class="pb" data-page="4.769" id="p4.769"></span>
<span class="lb" data-page="4.769" data-line="1" id="p4.769.1"></span>εὔδηλον δὲ, ὅτι τὸ τῆς φύσεως ὄνομα κατὰ τοὺς τοιούτους
<span class="lb" data-page="4.769" data-line="2" id="p4.769.2"></span>λόγους ταὐτὸν σημαίνει τῷ τῆς οὐσίας. εἴπερ γὰρ ἦν ἀπαράλλακτος
<span class="lb" data-page="4.769" data-line="3" id="p4.769.3"></span>αὐτῶν ἡ οὐσία τῆς ψυχῆς, ἐνήργουν τε τὰς αὐτὰς
<span class="lb" data-page="4.769" data-line="4" id="p4.769.4"></span>ἐνεργείας, ἔπασχόν τ’ ἂν ἀπὸ τῶν αὐτῶν αἰτιῶ. τὰ
<span class="lb" data-page="4.769" data-line="5" id="p4.769.5"></span>αὐτὰ πάθη. δῆλον οὖν, ὅτι διαφέρουσιν ἀλλήλων οἱ παῖδες
<span class="lb" data-page="4.769" data-line="6" id="p4.769.6"></span>εἰς τοσοῦτον ταῖς τῶν ψυχῶν οὐσίαις, εἰς ὅσον καὶ ταῖς
<span class="lb" data-page="4.769" data-line="7" id="p4.769.7"></span>ἐνεργείαις τε καὶ τοῖς παθήμασιν αὐτῶν· εἰ δὲ τοῦτο, καὶ
<span class="lb" data-page="4.769" data-line="8" id="p4.769.8"></span>ταῖς δυνάμεσι. συγκεχυμένοι δέ εἰσιν εὐθὺς ἐν τούτῳ πολλοὶ
<span class="lb" data-page="4.769" data-line="9" id="p4.769.9"></span>τῶν σοφῶν, ἀδιόρθωτον ἔννοιαν ἔχοντες περὶ δυνάμεως.
<span class="lb" data-page="4.769" data-line="10" id="p4.769.10"></span>ὥσπερ γὰρ ἐνοικοῦντός τινος πράγματος ταῖς οὐσίαις, ὡς
<span class="lb" data-page="4.769" data-line="11" id="p4.769.11"></span>ἡμεῖς ταῖς οἰκίαις, οὔπω μοι δοκοῦσι περὶ τῶν δυνάμεων
<span class="lb" data-page="4.769" data-line="12" id="p4.769.12"></span>φαντάζεσθαι, μὴ γινώσκοντες, ὅτι τῶν γινομένων ἑκάστου
<span class="lb" data-page="4.769" data-line="13" id="p4.769.13"></span>ποιητική τίς ἐστιν αἰτία νοουμένη κατὰ τὸ πρός τι, καὶ
<span class="lb" data-page="4.769" data-line="14" id="p4.769.14"></span>ταύτης τῆς αἰτίας, ὡς μὲν πράγματος τοιοῦδέ τινος, ἰδίᾳ
<span class="lb" data-page="4.769" data-line="15" id="p4.769.15"></span>καὶ καθ’ ἑαυτὸ προσηγορία τίς ἐστιν. ἐν δὲ τῇ πρὸς τὸ
<span class="lb" data-page="4.769" data-line="16" id="p4.769.16"></span>γινόμενον ἀφ’ ἑαυτῆς σχέσει δύναμίς ἐστι τοῦ γιγνομένου,
<span class="lb" data-page="4.769" data-line="17" id="p4.769.17"></span>καὶ διὰ τοῦτο τοσαύτας δυνάμεις ἔχειν τὴν οὐσίαν φαμὲν,
<span class="lb" data-page="4.769" data-line="18" id="p4.769.18"></span>ὅσας ἐνεργείας, οἷον τὴν ἀλόην καθαρτικήν τε δύναμιν ἔχειν 
<span class="pb" data-page="4.770" id="p4.770"></span>
<span class="lb" data-page="4.770" data-line="1" id="p4.770.1"></span>καὶ τονωτικὴν στομάχου, καὶ τραυμάτων ἐναίμων κολλητικὴν,
<span class="lb" data-page="4.770" data-line="2" id="p4.770.2"></span>ἰσοπέδων ἑλκῶν ἀπουλωτικὴν, ὑγρότητος βλεφάρων
<span class="lb" data-page="4.770" data-line="3" id="p4.770.3"></span>ξηραντικὴν, οὐ δήπου τῶν εἰρημένων ἔργων ἕκαστον ἄλλου
<span class="lb" data-page="4.770" data-line="4" id="p4.770.4"></span>τινὸς ποιοῦντος παρὰ τὴν ἀλόην. αὕτη γάρ ἐστιν ἡ
<span class="lb" data-page="4.770" data-line="5" id="p4.770.5"></span>ταῦτα δρῶσα, καὶ διὰ τὸ δύνασθαι ποιεῖν αὐτὰ τοσαύτας
<span class="lb" data-page="4.770" data-line="6" id="p4.770.6"></span>ἐλέχθη δυνάμεις ἔχειν, ὅσα τὰ ἔργα. λέγομεν γοῦν, τὴν
<span class="lb" data-page="4.770" data-line="7" id="p4.770.7"></span>ἀλόην καθαίρειν δύνασθαι καὶ ῥωννύναι στόμαχον, καὶ
<span class="lb" data-page="4.770" data-line="8" id="p4.770.8"></span>κολλᾷν τραύματα, καὶ ἕλκη συνουλοῦν, καὶ ὀφθαλμοὺς
<span class="lb" data-page="4.770" data-line="9" id="p4.770.9"></span>ὑγροὺς ξηραίνειν, ὡς οὐδὲν διαφέρον ἢ καθαίρειν δύνασθαι
<span class="lb" data-page="4.770" data-line="10" id="p4.770.10"></span>φάναι τὴν ἀλόην, ἢ δύναμιν ἔχειν καθαρτικήν. οὕτω
<span class="lb" data-page="4.770" data-line="11" id="p4.770.11"></span>δὲ καὶ τὸ ξηραίνειν ὑγροὺς ὀφθαλμοὺς δύνασθαι ταὐτὸν
<span class="lb" data-page="4.770" data-line="12" id="p4.770.12"></span>σημαίνει τῷ δύναμιν ἔχειν ὀφθαλμῶν ξηραντικήν. κατὰ δὲ
<span class="lb" data-page="4.770" data-line="13" id="p4.770.13"></span>τὸν αὐτὸν τρόπον, ὅταν εἴπωμεν, ἡ ἐν ἐγκεφάλῳ καθιδρυμένη
<span class="lb" data-page="4.770" data-line="14" id="p4.770.14"></span>λογιστικὴ ψυχὴ δύναται μὲν αἰσθάνεσθαι διὰ τῶν
<span class="lb" data-page="4.770" data-line="15" id="p4.770.15"></span>αἰσθητηρίων, δύναται δὲ καὶ μεμνῆσθαι διὰ τῶν αἰσθητῶν
<span class="lb" data-page="4.770" data-line="16" id="p4.770.16"></span>αὐτὴ καθ’ αὑτὴν, ἀκολουθίαν τε καὶ μάχην ἐν τοῖς πράγμασιν
<span class="lb" data-page="4.770" data-line="17" id="p4.770.17"></span>ὁρᾷν, ἀνάλυσίν τε καὶ σύνθεσιν, οὐκ ἄλλο τι δηλοῦμεν
<span class="lb" data-page="4.770" data-line="18" id="p4.770.18"></span>ἢ εἰ περιλαβόντες εἴποιμεν, ἡ λογιστικὴ ψυχὴ δυνάμεις 
<span class="pb" data-page="4.771" id="p4.771"></span>
<span class="lb" data-page="4.771" data-line="1" id="p4.771.1"></span>ἔχει τὰς πλείους, αἴσθησιν, καὶ μνήμην, καὶ σύνεσιν, ἑκάστην
<span class="lb" data-page="4.771" data-line="2" id="p4.771.2"></span>τε τῶν ἄλλων. ἐπεὶ δὲ οὐ μόνον αἰσθάνεσθαι δύνασθαί
<span class="lb" data-page="4.771" data-line="3" id="p4.771.3"></span>φαμεν αὐτὴν, ἀλλὰ καὶ κατ’ εἶδος ὁρᾷν, ἀκούειν,
<span class="lb" data-page="4.771" data-line="4" id="p4.771.4"></span>ὀσμᾶσθαι, γεύεσθαι, ἅπτεσθαι, πάλιν αὖ δυνάμεις αὐτὴν
<span class="lb" data-page="4.771" data-line="5" id="p4.771.5"></span>ἔχειν λέγομεν, ὀπτικὴν, ὀσφραντικὴν, ἀκουστικὴν,
<span class="lb" data-page="4.771" data-line="6" id="p4.771.6"></span>γευστικὴν, ἁπτικήν. οὕτω δὲ καὶ τὴν ἐπιθυμητικὴν αὐτῇ
<span class="lb" data-page="4.771" data-line="7" id="p4.771.7"></span>δύναμιν ὁ Πλάτων ὑπάρχειν ἔλεγεν, ἣν δὴ κοινῶς ἐπιθυμητικὴν,
<span class="lb" data-page="4.771" data-line="8" id="p4.771.8"></span>οὐκ ἰδίως ὀνομάζειν ἔθος αὐτῷ. πλείους μὲν γὰρ
<span class="lb" data-page="4.771" data-line="9" id="p4.771.9"></span>εἶναι καὶ ταύτης τῆς ψυχῆς ἐπιθυμίας φησὶ, πλείους δὲ
<span class="lb" data-page="4.771" data-line="10" id="p4.771.10"></span>καὶ τῆς θυμοειδοῦς, πολλῷ δὲ πλείους καὶ ποικιλωτέρας
<span class="lb" data-page="4.771" data-line="11" id="p4.771.11"></span>τῆς τρίτης, ἣν δι’ αὐτὸ τοῦτο κατ’ ἐξοχὴν ὠνόμασεν ἐπιθυμητικὴν,
<span class="lb" data-page="4.771" data-line="12" id="p4.771.12"></span>εἰωθότων οὕτω τῶν ἀνθρώπων ἐνίοτε τὰ πρωτεύοντα
<span class="lb" data-page="4.771" data-line="13" id="p4.771.13"></span>τῶν ἐν τῷ γένει τῷ τοῦ γένους προσαγορεύειν
<span class="lb" data-page="4.771" data-line="14" id="p4.771.14"></span>ὀνόματι, καθάπερ ὅταν εἴπωσιν, ὑπὸ μὲν τοῦ ποιητοῦ λελέχθαι
<span class="lb" data-page="4.771" data-line="15" id="p4.771.15"></span>τόδε τὸ ἔπος, ὑπὸ δὲ τῆς ποιητρίας τόδε· πάντες
<span class="lb" data-page="4.771" data-line="16" id="p4.771.16"></span>γὰρ ἀκούομεν, Ὅμηρον μὲν λέγεσθαι ποιητὴν, Σαπφὼ
<span class="lb" data-page="4.771" data-line="17" id="p4.771.17"></span>δὲ ποιήτριαν. <span class="milestone ed2page" data-n="446" data-unit="ed2page" id="ed2page.446"></span> οὕτω δὲ καὶ θῆρα λέγουσιν ἐξαιρέτως
<span class="lb" data-page="4.771" data-line="18" id="p4.771.18"></span>τὸν λέοντα, καὶ ἄλλα τοιαῦτα κατ’ ἐξοχὴν ὀνομάζουσιν. ﻿
<span class="pb" data-page="4.772" id="p4.772"></span>
<span class="lb" data-page="4.772" data-line="1" id="p4.772.1"></span>ἐπιθυμητικὸν οὖν ἐστι κατὰ τὸ κοινὸν τῆς ἐπιθυμίας σημαινόμενον
<span class="lb" data-page="4.772" data-line="2" id="p4.772.2"></span>ἀληθείας μὲν καὶ ἐπιστήμης, καὶ μαθημάτων,
<span class="lb" data-page="4.772" data-line="3" id="p4.772.3"></span>καὶ συνέσεως, καὶ μνήμης, καὶ συλλήβδην εἰπεῖν ἁπάντων
<span class="lb" data-page="4.772" data-line="4" id="p4.772.4"></span>τῶν καλῶν ἐκεῖνο τὸ μέρος τῆς ψυχῆς, ὃ καλεῖν εἰθίσμεθα
<span class="lb" data-page="4.772" data-line="5" id="p4.772.5"></span>λογιστικόν· ἐλευθερίας δὲ καὶ νίκης, καὶ τοῦ κρατεῖν, καὶ
<span class="lb" data-page="4.772" data-line="6" id="p4.772.6"></span>ἄρχειν, καὶ δοξάζεσθαι, καὶ τοῦ τιμᾶσθαι τὸ θυμοειδές·
<span class="lb" data-page="4.772" data-line="7" id="p4.772.7"></span>ἀφροδισίων δὲ καὶ τῆς ἐξ ἑκάστου τῶν ἐσθιομένων τε καὶ
<span class="lb" data-page="4.772" data-line="8" id="p4.772.8"></span>πινομένων ἀπολαύσεως τὸ κατ’ ἐξοχὴν ὀνομαζόμενον ὑπὸ
<span class="lb" data-page="4.772" data-line="9" id="p4.772.9"></span>Πλάτωνος ἐπιθυμητικὸν, οὔτε τῆς αὐτῆς ψυχῆς ὄρεξιν
<span class="lb" data-page="4.772" data-line="10" id="p4.772.10"></span>τοῦ καλοῦ ἔχειν δυναμένης, οὔτε τῆς λογιστικῆς ἀφροδισίων,
<span class="lb" data-page="4.772" data-line="11" id="p4.772.11"></span>ἢ πομάτων, ἢ βρωμάτων, ὥσπερ οὐδὲ εἰκὸς, ἢ
<span class="lb" data-page="4.772" data-line="12" id="p4.772.12"></span>ἀρχῆς, ἢ δόξης, ἢ τιμῆς. κατὰ δὲ τὸν αὐτὸν λόγον οὐδὲ
<span class="lb" data-page="4.772" data-line="13" id="p4.772.13"></span>τῆς θυμοειδοῦς ὀρέξεις εἶχεν ἥ τε λογιστικὴ καὶ ἡ
<span class="lb" data-page="4.772" data-line="14" id="p4.772.14"></span>ἐπιθυμητική. 
</p>
</section>
<section id="s3" title="Chapter 3">
<p>
<span class="lb" data-page="4.772" data-line="15" id="p4.772.15"></span>Ὅτι μὲν οὖν τρία τῆς ψυχῆς ἐστιν εἴδη, καὶ
<span class="lb" data-page="4.772" data-line="16" id="p4.772.16"></span>ὁ Πλάτων βούλεται ταῦτα, δι’ ἑτέρων ἐπιδέδεικται, καθάπερ
<span class="lb" data-page="4.772" data-line="17" id="p4.772.17"></span>γε καὶ ὅτι τὸ μὲν ἐν ἥπατι, τὸ δὲ ἐν καρδίᾳ, τὸ δὲ
<span class="lb" data-page="4.772" data-line="18" id="p4.772.18"></span>ἐν ἐγκεφάλῳ καθίδρυται. ὅτι δὲ ἐκ τούτων τῶν εἰδῶν τε 
<span class="pb" data-page="4.773" id="p4.773"></span>
<span class="lb" data-page="4.773" data-line="1" id="p4.773.1"></span>καὶ μερῶν τῆς ὅλης ψυχῆς τὸ λογιστικὸν ἀθάνατόν ἐστι,
<span class="lb" data-page="4.773" data-line="2" id="p4.773.2"></span>Πλάτων μὲν φαίνεται πεπεισμένος· ἐγὼ δὲ, οὔθ’ ὡς ἔστιν,
<span class="lb" data-page="4.773" data-line="3" id="p4.773.3"></span>οὔθ’ ὡς οὐκ ἔστιν, ἔχω διατείνασθαι πρὸς αὐτόν. πρῶτον
<span class="lb" data-page="4.773" data-line="4" id="p4.773.4"></span>οὖν ἐπισκεψώμεθα περὶ τῶν ἐν καρδίᾳ καὶ ἥπατι τῆς
<span class="lb" data-page="4.773" data-line="5" id="p4.773.5"></span>ψυχῆς εἰδῶν, ἃ κᾀκείνῳ κᾀμοὶ συνωμολόγηται φθείρεσθαι
<span class="lb" data-page="4.773" data-line="6" id="p4.773.6"></span>κατὰ τὸν θάνατον. ἔχοντος δὲ ἰδίαν οὐσίαν ἑκατέρου τῶν
<span class="lb" data-page="4.773" data-line="7" id="p4.773.7"></span>σπλάγχνων, ἥτις μέν ἐστιν ἀκριβῶς αὕτη, μηδέπω ζητῶμεν,
<span class="lb" data-page="4.773" data-line="8" id="p4.773.8"></span>ἀναμνησθῶμεν δὲ περὶ τῆς κοινῆς ἁπάντων σωμάτων
<span class="lb" data-page="4.773" data-line="9" id="p4.773.9"></span>συστάσεως. ἐκ δυοῖν γὰρ ἀρχῶν ἡμῖν ἐδείχθη σύνθετος
<span class="lb" data-page="4.773" data-line="10" id="p4.773.10"></span>ὑπάρχειν, ὕλης μὲν ἀποίου κατ’ ἐπίνοιαν, ἐχούσης δὲ ἐν
<span class="lb" data-page="4.773" data-line="11" id="p4.773.11"></span>αὑτῇ ποιοτήτων τεττάρων κρᾶσιν, θερμότητος, ψυχρότητος,
<span class="lb" data-page="4.773" data-line="12" id="p4.773.12"></span>ὑγρότητος, ξηρότητος. ἐκ τούτων καὶ χαλκὸς, καὶ
<span class="lb" data-page="4.773" data-line="13" id="p4.773.13"></span>σίδηρος, καὶ χρυσὸς, ἥ τε σὰρξ, νεῦρά τε καὶ χόνδρος,
<span class="lb" data-page="4.773" data-line="14" id="p4.773.14"></span>καὶ πιμελὴ, καὶ πάνθ’ ἁπλῶς τὰ πρωτόγονα μὲν ὑπὸ
<span class="lb" data-page="4.773" data-line="15" id="p4.773.15"></span>Πλάτωνος, ὁμοιομερῆ δ’ ὑπ’ Ἀριστοτέλους ὀνομαζόμενα
<span class="lb" data-page="4.773" data-line="16" id="p4.773.16"></span>γέγονεν. ὥστε, εἴγε αὐτὸς οὗτος Ἀριστοτέλης εἶδος εἶναι
<span class="lb" data-page="4.773" data-line="17" id="p4.773.17"></span>τοῦ σώματος εἴπῃ τὴν ψυχὴν, ἐρωτητέον αὐτὸν ἢ τούς
<span class="lb" data-page="4.773" data-line="18" id="p4.773.18"></span>γ’ ἀπ’ αὐτοῦ, ποτέραν τὴν μορφὴν εἶδος εἰρῆσθαι πρὸς 
<span class="pb" data-page="4.774" id="p4.774"></span>
<span class="lb" data-page="4.774" data-line="1" id="p4.774.1"></span>αὐτοῦ νομίσομεν,<span class="milestone ed1page" data-n="345" data-unit="ed1page" id="ed1page.345"></span> ὥσπερ ἐν τοῖς ὀργανικοῖς σώμασιν,
<span class="lb" data-page="4.774" data-line="2" id="p4.774.2"></span>ἢ τὴν ἑτέραν ἀρχὴν τῶν φυσικῶν σωμάτων, σῶμα δημιουργήσασαν,
<span class="lb" data-page="4.774" data-line="3" id="p4.774.3"></span>ὅπερ ὁμοιομερές ἐστι καὶ ἁπλοῦν, ὡς πρὸς αἴσθησιν
<span class="lb" data-page="4.774" data-line="4" id="p4.774.4"></span>οὐκ ἔχον ὀργανικὴν σύνθεσιν. ἀποκρινοῦνται γὰρ
<span class="lb" data-page="4.774" data-line="5" id="p4.774.5"></span>ἐξ ἀνάγκης τὴν ἑτέραν ἀρχὴν τῶν φυσικῶν σωμάτων, εἴ γε
<span class="lb" data-page="4.774" data-line="6" id="p4.774.6"></span>δὴ τούτων εἰσὶ πρώτως ἐνέργειαι. δέδεικται γὰρ τοῦθ’ ἡμῖν
<span class="lb" data-page="4.774" data-line="7" id="p4.774.7"></span>ἑτέρωθι, καὶ νῦν, ἂν δεήσῃ, πάλιν εἰρήσεται. καὶ μὴν
<span class="lb" data-page="4.774" data-line="8" id="p4.774.8"></span>εἴπερ ἐξ ὕλης τε καὶ εἴδους ἅπαντα συνέστηκε τὰ τοιαῦτα
<span class="lb" data-page="4.774" data-line="9" id="p4.774.9"></span>σώματα, δοκεῖ δὲ καὶ αὐτῷ τῷ Ἀριστοτέλει, τῶν τεττάρων
<span class="lb" data-page="4.774" data-line="10" id="p4.774.10"></span>ποιοτήτων ἐγγινομένων τῇ ὕλῃ τῶν φυσικῶν, γίγνεσθαι
<span class="lb" data-page="4.774" data-line="11" id="p4.774.11"></span>σωματικὴν ἐκ τούτων κρᾶσιν, ἀναγκαῖον αὐτὸ τίθεσθαι τὸ
<span class="lb" data-page="4.774" data-line="12" id="p4.774.12"></span>εἶδος, ὥστε πως καὶ ἡ τῆς ψυχῆς οὐσία κρᾶσις ἔσται τῶν
<span class="lb" data-page="4.774" data-line="13" id="p4.774.13"></span>τεττάρων, εἴπερ ποιοτήτων ἐθέλεις λέγειν, ὑγρότητός τε
<span class="lb" data-page="4.774" data-line="14" id="p4.774.14"></span>καὶ ξηρότητος, καὶ ψυχρότητος καὶ θερμότητος, ἤτοι σωμάτων,
<span class="lb" data-page="4.774" data-line="15" id="p4.774.15"></span>ὑγροῦ, καὶ θερμοῦ, καὶ ψυχροῦ, καὶ ξηροῦ, τῇ
<span class="lb" data-page="4.774" data-line="16" id="p4.774.16"></span>δὲ τῆς ψυχῆς οὐσίᾳ τὰς δυνάμεις αὐτῆς δεικνύναι ἑπομένας,
<span class="lb" data-page="4.774" data-line="17" id="p4.774.17"></span>εἴ γε καὶ τὰς ἐνεργείας. εἰ μὲν οὖν καὶ τὸ λογιζόμενον
<span class="lb" data-page="4.774" data-line="18" id="p4.774.18"></span>εἶδος τῆς ψυχῆς ᾖ, θνητὸν ἔσται· καὶ γὰρ καὶ αὐτὸ 
<span class="pb" data-page="4.775" id="p4.775"></span>
<span class="lb" data-page="4.775" data-line="1" id="p4.775.1"></span>κρᾶσίς τις ἐγκεφάλῳ, <span class="milestone ed2page" data-n="447" data-unit="ed2page" id="ed2page.447"></span> καὶ πάνθ’ οὕτω τὰ τῆς ψυχῆς
<span class="lb" data-page="4.775" data-line="2" id="p4.775.2"></span>εἴδη τε καὶ μέρη τὰς δυνάμεις ἑπομένας ἕξει τῇ κράσει,
<span class="lb" data-page="4.775" data-line="3" id="p4.775.3"></span>καὶ ἔσται τοιαύτη ἡ τῆς ψυχῆς οὐσία. εἰ δ’ ἀθάνατός
<span class="lb" data-page="4.775" data-line="4" id="p4.775.4"></span>ἐστιν, ὡς Πλάτων βούλεται, διὰ τί χωρίζεται, ψυχθέντος
<span class="lb" data-page="4.775" data-line="5" id="p4.775.5"></span>σφοδρῶς, ἢ ὑπερθερμανθέντος, ἢ ὑπερξηρανθέντος,
<span class="lb" data-page="4.775" data-line="6" id="p4.775.6"></span>ἢ ὑπερυγρανθέντος τοῦ ἐγκεφάλου, καλῶς ἂν ἐπεποιήκει
<span class="lb" data-page="4.775" data-line="7" id="p4.775.7"></span>γράψας αὐτὸς, ὥσπερ καὶ τἄλλα τὰ κατ’ αὐτὴν ἔγραψε.
<span class="lb" data-page="4.775" data-line="8" id="p4.775.8"></span>γίνεται γὰρ ὁ θάνατος κατὰ τὸν Πλάτωνα, χωριζομένης
<span class="lb" data-page="4.775" data-line="9" id="p4.775.9"></span>τῆς ψυχῆς ἀπὸ τοῦ σώματος. διὰ τί δὲ αὐτὴν κένωσις αἵματος
<span class="lb" data-page="4.775" data-line="10" id="p4.775.10"></span>χωρίζει πολλὴ, καὶ κώνειον ποθὲν, καὶ πυρετὸς διακαὴς,
<span class="lb" data-page="4.775" data-line="11" id="p4.775.11"></span>εἰ μὲν ὁ Πλάτων ἔζη, παρ’ ἐκείνου πάντως ἂν
<span class="lb" data-page="4.775" data-line="12" id="p4.775.12"></span>ἠξίωσα μαθεῖν. ἐπεὶ δ’ οὔτ’ ἐκεῖνός ἐστιν ἔτι, καὶ τῶν
<span class="lb" data-page="4.775" data-line="13" id="p4.775.13"></span>Πλατωνικῶν διδασκάλων οὐδεὶς οὐδεμίαν αἰτίαν ἐδιδάξατό
<span class="lb" data-page="4.775" data-line="14" id="p4.775.14"></span>με, δι’ ἣν ὑφ’ ὧν εἶπον ἡ ψυχὴ τοῦ σώματος ἀναγκάζεται
<span class="lb" data-page="4.775" data-line="15" id="p4.775.15"></span>χωρίζεσθαι, τολμῶ λέγειν αὐτὸς, ὡς οὐ πᾶν εἶδος σώματος
<span class="lb" data-page="4.775" data-line="16" id="p4.775.16"></span>ἐπιτήδειόν ἐστιν ὑποδέξασθαι τὴν λογιστικὴν ψυχήν. ἀκόλουθον
<span class="lb" data-page="4.775" data-line="17" id="p4.775.17"></span>γὰρ ὁρῶ τοῦτο τῷ περὶ ψυχῆς δόγματι τοῦ Πλάτωνος, 
<span class="pb" data-page="4.776" id="p4.776"></span>
<span class="lb" data-page="4.776" data-line="1" id="p4.776.1"></span>ἀπόδειξίν γε μὴν οὐδεμίαν ἔχω λέγειν αὐτοῦ διὰ
<span class="lb" data-page="4.776" data-line="2" id="p4.776.2"></span>τὸ μὴ γινώσκειν με τὴν οὐσίαν τῆς ψυχῆς ὁποία τίς ἐστιν,
<span class="lb" data-page="4.776" data-line="3" id="p4.776.3"></span>ἐκ τοῦ γένους τῶν ἀσωμάτων ὑποθεμένων ἡμῶν ὑπάρχειν
<span class="lb" data-page="4.776" data-line="4" id="p4.776.4"></span>αὐτήν. ἐν μὲν γὰρ σώματι τὰς κράσεις ὁρῶ πάμπολύ τε
<span class="lb" data-page="4.776" data-line="5" id="p4.776.5"></span>διαφερούσας ἀλλήλων καὶ παμπόλλας οὔσας. ἀσωμάτου δ’
<span class="lb" data-page="4.776" data-line="6" id="p4.776.6"></span>οὐσίας αὐτῆς καθ’ ἑαυτὴν εἶναι δυναμένης, οὐκ οὔσης δὲ
<span class="lb" data-page="4.776" data-line="7" id="p4.776.7"></span>ποιότητος, ἢ εἴδους σώματος, οὐδεμίαν νοῶ διαφορὰν,
<span class="lb" data-page="4.776" data-line="8" id="p4.776.8"></span>καίτοι πολλάκις ἐπισκεψάμενός τε καὶ ζητήσας ἐπιμελῶς,
<span class="lb" data-page="4.776" data-line="9" id="p4.776.9"></span>ἀλλ’ οὐδὲ πῶς οὐδὲν οὖσα τοῦ σώματος εἰς ὅλον αὐτὸ
<span class="lb" data-page="4.776" data-line="10" id="p4.776.10"></span>δύναιτ’ ἂν ἐκτείνεσθαι. τούτων μὲν οὐδὲν οὐδ’ ἄχρι φαντασίας
<span class="lb" data-page="4.776" data-line="11" id="p4.776.11"></span>ἐννοῆσαι δεδύνημαι, καίτοι προθυμηθεὶς χρόνῳ
<span class="lb" data-page="4.776" data-line="12" id="p4.776.12"></span>παμπόλλῳ. γινώσκω δ’ ἐκεῖνο ἐναργῶς φαινόμενον, ὡς ἡ
<span class="lb" data-page="4.776" data-line="13" id="p4.776.13"></span>μὲν τοῦ αἵματος κένωσις καὶ ἡ τοῦ κωνείου πόσις καταψύχουσι
<span class="lb" data-page="4.776" data-line="14" id="p4.776.14"></span>τὸ σῶμα, πυρετὸς δὲ σφοδρὸς ὑπερθερμαίνει.
<span class="lb" data-page="4.776" data-line="15" id="p4.776.15"></span>καὶ πάλιν ἐρῶ ταὐτὸν, διὰ τί ψυχόμενον ἢ ὑπερθερμαινόμενον
<span class="lb" data-page="4.776" data-line="16" id="p4.776.16"></span>τὸ σῶμα καταλείπει τελέως ἡ ψυχὴ, πολλὰ ζητήσας
<span class="lb" data-page="4.776" data-line="17" id="p4.776.17"></span>οὐχ εὗρον, ὥσπερ γε οὐδὲ, διὰ τί χολῆς μὲν ξανθῆς ﻿
<span class="pb" data-page="4.777" id="p4.777"></span>
<span class="lb" data-page="4.777" data-line="1" id="p4.777.1"></span>ἐν ἐγκεφάλῳ πλεοναζούσης εἰς παραφροσύνην ἑλκόμεθα,
<span class="lb" data-page="4.777" data-line="2" id="p4.777.2"></span>διὰ τί δὲ τῆς μελαίνης εἰς μελαγχολίαν, διὰ τί δὲ τὸ
<span class="lb" data-page="4.777" data-line="3" id="p4.777.3"></span>φλέγμα καὶ ὅλως τὰ ψυκτικὰ παραίτια ληθάργοις, ἐξ ὧν
<span class="lb" data-page="4.777" data-line="4" id="p4.777.4"></span>καὶ μνήμης, καὶ συνέσεως βλάβαις ἁλισκόμεθα. καὶ μέντοι
<span class="lb" data-page="4.777" data-line="5" id="p4.777.5"></span>καὶ διὰ τιμωρίαν αὐτὴν ἐργάζεται κώνειον ποθὲν, ᾧ
<span class="lb" data-page="4.777" data-line="6" id="p4.777.6"></span>καὶ τοὔνομα ἔνθεν παρώνυμον ἀπὸ τοῦ πάθους, ὃ πάσχον
<span class="lb" data-page="4.777" data-line="7" id="p4.777.7"></span>ὁρῶ ὑπ’ αὐτοῦ τὸ σῶμα. λύπης δὲ ἁπάσης καὶ δυσθυμίας
<span class="lb" data-page="4.777" data-line="8" id="p4.777.8"></span>κουφίζει σαφῶς οἶνος πινόμενος· ἑκάστης γὰρ ἡμέρας
<span class="lb" data-page="4.777" data-line="9" id="p4.777.9"></span>τούτῳ χρώμεθα. καὶ Ζήνων, ὥς φασιν, ἔλεγεν, ὅτι καθάπερ
<span class="lb" data-page="4.777" data-line="10" id="p4.777.10"></span>οἱ πικροὶ θέρμοι βρεχόμενοι τῷ ὕδατι γίνονται γλυκεῖς,
<span class="lb" data-page="4.777" data-line="11" id="p4.777.11"></span>οὕτω καὶ αὐτὸν ὑπ’ οἴνου διατίθεσθαι. φασὶ δὲ καὶ
<span class="lb" data-page="4.777" data-line="12" id="p4.777.12"></span>τὴν οἰνοπίαν ῥίζαν ἔτι καὶ μᾶλλον ἐργάζεσθαι τοῦτο, καὶ
<span class="lb" data-page="4.777" data-line="13" id="p4.777.13"></span>ταύτην εἶναι τὸ τῆς Αἰγυπτίας ξένης φάρμακον, ὅ φησιν ὁ ποιητής·
</p>
<div class="lg">
<div class="l">
<span class="lb" data-page="4.777" data-line="14" id="p4.777.14"></span>Αὐτίκ’ ἄρ’ εἰς οἶνον βάλε φάρμακον, ἔνθεν ἔπινον,</div>
<div class="l">
<span class="lb" data-page="4.777" data-line="15" id="p4.777.15"></span>Νηπενθές τ’ ἄχολόν τε κακῶν ἐπίληθον ἁπάντων.</div>
</div>
<p>
<span class="lb" data-page="4.777" data-line="16" id="p4.777.16"></span>ἡ μὲν οὖν οἰνοπία ῥίζα χαιρέτω· δεόμεθα γὰρ αὐτῆς οὐδὲν 
<span class="pb" data-page="4.778" id="p4.778"></span>
<span class="lb" data-page="4.778" data-line="1" id="p4.778.1"></span>εἰς τὸν λόγον, ὁρῶντες ὁσημέραι τὸν οἶνον ἐργαζόμενον,
<span class="lb" data-page="4.778" data-line="2" id="p4.778.2"></span>ὅσα περ οἱ ποιηταὶ λέγουσιν·
</p>
<div class="lg">
<div class="l">
<span class="lb" data-page="4.778" data-line="3" id="p4.778.3"></span>Οἶνός σε τρώει μελιηδὴς, ὅστε καὶ ἄλλους</div>
<div class="l">
<span class="lb" data-page="4.778" data-line="4" id="p4.778.4"></span>Βλάπτει, ὃς ἄν μιν χανδὸν ἕλοι μηδ’ αἴσιμα πίνοι.</div>
<div class="l">
<span class="lb" data-page="4.778" data-line="5" id="p4.778.5"></span>Οἶνος καὶ Κένταυρον ἀγακλυτὸν Εὐρυτίωνα</div>
<div class="l">
<span class="lb" data-page="4.778" data-line="6" id="p4.778.6"></span>Ἄασ’ ἐνὶ μεγάρῳ μεγαθύμου Πειριθόοιο</div>
<div class="l">
<span class="lb" data-page="4.778" data-line="7" id="p4.778.7"></span>Ἐς Λαπίθας ἐλθόνθ’· ὁ δ’ ἐπεὶ φρένας ἄασεν οἴνῳ,</div>
<div class="l">
<span class="lb" data-page="4.778" data-line="8" id="p4.778.8"></span>Μαινόμενος κάκ’ ἔρεξε δόμον κατὰ Πειριθόοιο.</div>
</div>
<p>
καὶ ἀλλαχόθι περὶ αὐτοῦ φησι Νηλέως·
</p>
<div class="l">
<span class="lb" data-page="4.778" data-line="9" id="p4.778.9"></span>Ὅστ’ ἐφέηκε πολύφρονά περ μάλ’ ἀεῖσαι</div>
<p>
<span class="lb" data-page="4.778" data-line="10" id="p4.778.10"></span>
<span class="milestone ed2page" data-n="448" data-unit="ed2page" id="ed2page.448"></span>Καί θ’ ἁπαλὸν γελάσαι, καί τ’ ὀρχήσασθαι ἀνῆκε,
</p>
<div class="l">
<span class="lb" data-page="4.778" data-line="11" id="p4.778.11"></span>Καί τι ἔπος προέηκεν, ὅπερ τ’ ἄῤῥητον ἄμεινον.</div>
<p>
<span class="lb" data-page="4.778" data-line="12" id="p4.778.12"></span>οὕτω δὲ καὶ Θεόγνις ἔλεγεν· Οἶνος πινόμενος πουλὺς κακόν·
<span class="lb" data-page="4.778" data-line="13" id="p4.778.13"></span>ἢν δέ τις αὐτὸν Πίνῃ ἐπισταμένως, οὐ κακὸν, ἀλλ’
<span class="lb" data-page="4.778" data-line="14" id="p4.778.14"></span>ἀγαθόν. ὄντως γὰρ, εἰ συμμέτρως ποθείη, καὶ πέψει, καὶ
<span class="lb" data-page="4.778" data-line="15" id="p4.778.15"></span>ἀναδώσει, καὶ αἱματώσει, καὶ θρέψει. μεγάλα δὲ συντελεῖ
<span class="lb" data-page="4.778" data-line="16" id="p4.778.16"></span>μετ’ αὐτοῦ καὶ τὴν ψυχὴν ἡμῶν ἡμερωτέραν 
<span class="pb" data-page="4.779" id="p4.779"></span>
<span class="lb" data-page="4.779" data-line="1" id="p4.779.1"></span>τε ἅμα καὶ θαρσαλεωτέραν ἐργάζεσθαι, διὰ μέσης δηλονότι
<span class="lb" data-page="4.779" data-line="2" id="p4.779.2"></span>τῆς κατὰ τὸ σῶμα κράσεως, ἥντινα ἀνάπαλιν ἐργάζεται
<span class="lb" data-page="4.779" data-line="3" id="p4.779.3"></span>διὰ μέσων τῶν χυμῶν. οὐ μόνον δὲ, ὡς ἔφην,
<span class="lb" data-page="4.779" data-line="4" id="p4.779.4"></span>κρᾶσις· σώματος ὑπαλλάττει καὶ τὰς ἐνεργείας τῆς ψυχῆς,
<span class="lb" data-page="4.779" data-line="5" id="p4.779.5"></span>ἀλλὰ καὶ χωρίζειν αὐτὴν ἀπὸ τοῦ σώματος δύναται. τί γὰρ
<span class="lb" data-page="4.779" data-line="6" id="p4.779.6"></span>ἂν ἄλλο τις εἴποι, θεώμενος τὰ ψύχοντά τε καὶ θερμαίνοντα
<span class="lb" data-page="4.779" data-line="7" id="p4.779.7"></span>φάρμακα παραχρῆμα τὸν προσενεγκάμενον ἀναιροῦντα;
<span class="lb" data-page="4.779" data-line="8" id="p4.779.8"></span>τοῦ γένους δέ εἰσι τούτων καὶ οἱ τῶν θηρίων
<span class="lb" data-page="4.779" data-line="9" id="p4.779.9"></span>ἰοί. τοὺς δηχθέντας οὖν ὑπὸ τῆς ἀσπίδος ὁρῶμεν ἀποθνήσκοντας
<span class="lb" data-page="4.779" data-line="10" id="p4.779.10"></span>αὐτίκα παραπλήσιον τῆς ἀπὸ κωνείου πόσεως,
<span class="lb" data-page="4.779" data-line="11" id="p4.779.11"></span>ὡς καὶ τοῦ ταύτης ἰοῦ ψύχοντος. ἀναγκαῖον ἔσται
<span class="lb" data-page="4.779" data-line="12" id="p4.779.12"></span>καὶ τοῖς ἰδίαν οὐσίαν ἔχειν ὑποθεμένοις τὴν ψυχὴν ὁμολογῆσαι,
<span class="lb" data-page="4.779" data-line="13" id="p4.779.13"></span>δουλεύειν αὐτὴν ταῖς τοῦ σώματος κράσεσιν, εἴ γε
<span class="lb" data-page="4.779" data-line="14" id="p4.779.14"></span>καὶ χωρίζειν ἐξουσίαν ἔχουσι, καὶ παραφρονεῖν ἀναγκάζουσι,
<span class="lb" data-page="4.779" data-line="15" id="p4.779.15"></span>καὶ μνήμην καὶ σύνεσιν ἀφαιρεῖσθαι, καὶ λυπηρότερα, καὶ
<span class="lb" data-page="4.779" data-line="16" id="p4.779.16"></span>ἀτολμότερα, καὶ ἀθυμότερα ἐργάζεσθαι, καθάπερ ἐν ταῖς
<span class="lb" data-page="4.779" data-line="17" id="p4.779.17"></span>μελαγχολίαις φαίνεται. καὶ τούτων ἔχει τἀναντία ὁ πίνων
<span class="lb" data-page="4.779" data-line="18" id="p4.779.18"></span>τὸν οἶνον συμμέτρως. 
</p>
</section>
<span class="pb" data-page="4.780" id="p4.780"></span>
<section id="s4" title="Chapter 4">
<p>
<span class="lb" data-page="4.780" data-line="1" id="p4.780.1"></span>Ἆρ’ οὖν ὑπὸ μὲν τῆς κατὰ τὸ θερμόν τε
<span class="lb" data-page="4.780" data-line="2" id="p4.780.2"></span>καὶ ψυχρὸν κράσεως ὑπαλλάττεσθαι πεφύκασιν αἱ δυνάμεις
<span class="lb" data-page="4.780" data-line="3" id="p4.780.3"></span>τῆς ψυχῆς, ὑπὸ δὲ τῆς κατὰ τὸ ξηρόν τε καὶ ὑγρὸν
<span class="lb" data-page="4.780" data-line="4" id="p4.780.4"></span>οὐδὲν πάσχειν; καὶ μὴν τούτου πολλὰ τεκμήρια κατά τε
<span class="lb" data-page="4.780" data-line="5" id="p4.780.5"></span>φάρμακα καὶ τὴν ὁσημέραι δίαιταν ἔχομεν, ἃ τάχ’ ἂν
<span class="lb" data-page="4.780" data-line="6" id="p4.780.6"></span>ἐφεξῆς εἴποιμι σύμπαντα πρότερον ἀναμνήσας ὧν ὁ Πλάτων
<span class="lb" data-page="4.780" data-line="7" id="p4.780.7"></span>ἔγραψε λόγων ὑπὸ τῆς τοῦ σώματος ὑγρότητος εἰς λήθην
<span class="lb" data-page="4.780" data-line="8" id="p4.780.8"></span>ἔρχεσθαι τὴν ψυχὴν ὧν πρότερον ἠπίστατο, πρὶν ἐνδεθῆναι
<span class="lb" data-page="4.780" data-line="9" id="p4.780.9"></span>τῷ σώματι. λέγει γὰρ ᾧδέ πως αὐτοῖς ῥήμασιν ἐν
<span class="lb" data-page="4.780" data-line="10" id="p4.780.10"></span>Τιμαίῳ, κατ’ ἐκεῖνο τὸ χωρίον τοῦ συγγράμματος, ἔνθα
<span class="lb" data-page="4.780" data-line="11" id="p4.780.11"></span>φησὶ τοὺς θεοὺς δημιουργῆσαι τὸν ἄνθρωπον, ἐνδόντας τὴν
<span class="lb" data-page="4.780" data-line="12" id="p4.780.12"></span>ἀθάνατον ψυχὴν εἰς ἐπίῤῥυτον σῶμα καὶ ἀπόῤῥυτον, εὔδηλον
<span class="lb" data-page="4.780" data-line="13" id="p4.780.13"></span>ὅτι τὴν ὑγρότητα τῆς βρεφῶν οὐσίας αἰνιττόμενος.
<span class="lb" data-page="4.780" data-line="14" id="p4.780.14"></span>ἐφεξῆς γοῦν τούτοις τάδε φησίν· Αἱ δὲ εἰς ποταμὸν ἐνδεθεῖσαι
<span class="lb" data-page="4.780" data-line="15" id="p4.780.15"></span>πολὺν οὔτ’ ἐκρατοῦντο, καὶ βίᾳ ἐφέροντό τε καὶ
<span class="lb" data-page="4.780" data-line="16" id="p4.780.16"></span>ἔφερον. καὶ μετ’ ὀλίγα πάλιν· Πολλοῦ γὰρ ὄντος τοῦ κατακλύζοντος
<span class="lb" data-page="4.780" data-line="17" id="p4.780.17"></span>καὶ ἀποῤῥέοντος κύματος, ὃ τὴν τροφὴν παρεῖχεν, 
<span class="pb" data-page="4.781" id="p4.781"></span>
<span class="lb" data-page="4.781" data-line="1" id="p4.781.1"></span>ἔτι μείζονα θόρυβον ἀπειργάζετο<span class="milestone ed1page" data-n="346" data-unit="ed1page" id="ed1page.346"></span> τὰ προσπίπτοντα τῶν
<span class="lb" data-page="4.781" data-line="2" id="p4.781.2"></span>παθημάτων ἑκάστοις. καὶ μέντοι καὶ διέλθωμεν αὐτὰ πάλιν.
<span class="lb" data-page="4.781" data-line="3" id="p4.781.3"></span>ἐφεξῆς γάρ φησι· Διὰ δὴ ταῦτα πάντα τὰ πάθη κατ’
<span class="lb" data-page="4.781" data-line="4" id="p4.781.4"></span>ἀρχὰς ἡ ψυχὴ γίνεται τὸ πρῶτον, ὅταν εἰς σῶμα ἐνδεθῇ
<span class="lb" data-page="4.781" data-line="5" id="p4.781.5"></span>θνητὸν, ὅταν δὲ τὸ τῆς αὐξήσεως καὶ πρὸς ἔλαττον ἐπῇ
<span class="lb" data-page="4.781" data-line="6" id="p4.781.6"></span>ῥεῦμα, πάλιν δὲ περίοδοι λαμβανόμεναι γαλήνης τὴν ἑαυτῶν
<span class="lb" data-page="4.781" data-line="7" id="p4.781.7"></span>ὁδὸν ἴασι, καὶ καθιστῶνται μᾶλλον ἐπιόντος τοῦ χρόνου.
<span class="lb" data-page="4.781" data-line="8" id="p4.781.8"></span>τότε ἤδη πρὸς τὸ κατὰ φύσιν ἰόντων σχῆμα ἑκάστου
<span class="lb" data-page="4.781" data-line="9" id="p4.781.9"></span>τῶν κύκλων αἱ περιφοραὶ κατευθυνόμεναι, τό τε θάτερον
<span class="lb" data-page="4.781" data-line="10" id="p4.781.10"></span>καὶ τὸ ταὐτὸν προσαγόμεναι κατ’ ὀρθὸν, εὔφρονα τὸν ἔχοντα
<span class="lb" data-page="4.781" data-line="11" id="p4.781.11"></span>αὐτὰς γινόμενον ἀποτελοῦσιν. ὅταν, φησὶ, τὸ τῆς αὐξήσεως καὶ
<span class="lb" data-page="4.781" data-line="12" id="p4.781.12"></span>τροφῆς ἔλαττον ἐπῇ ῥεῦμα, τὴν ὑγρότητα δηλονότι λέγων,
<span class="lb" data-page="4.781" data-line="13" id="p4.781.13"></span>τὴν ἔμπροσθεν ὑπ’ αὐτοῦ εἰρημένην τῆς κατὰ ψυχὴν ἀνοίας
<span class="lb" data-page="4.781" data-line="14" id="p4.781.14"></span>αἰτίαν γινομένην, ὡς τῆς μὲν ξηρότητος εἰς σύνεσιν, τῆς δ’
<span class="lb" data-page="4.781" data-line="15" id="p4.781.15"></span>ὑγρότητος εἰς ἄνοιαν ἀγούσης τὴν ψυχήν. <span class="milestone ed2page" data-n="449" data-unit="ed2page" id="ed2page.449"></span> ἀλλ’ εἴπερ
<span class="lb" data-page="4.781" data-line="16" id="p4.781.16"></span>ὑγρότης μὲν ἄνοιαν ἐργάζεται, ξηρότης δὲ σύνεσιν, ἡ μὲν ἄκρα
<span class="lb" data-page="4.781" data-line="17" id="p4.781.17"></span>ξηρότης ἄκραν ἐργάζεται σύνεσιν, ἡ δ’ ἐπίμικτος ὑγρότης τοσοῦτον
<span class="lb" data-page="4.781" data-line="18" id="p4.781.18"></span>ἀφαιρήσει τῆς τελείας συνέσεως, ὅσον ἐκοινώνησεν ὑγρότητος. ﻿
<span class="pb" data-page="4.782" id="p4.782"></span>
<span class="lb" data-page="4.782" data-line="1" id="p4.782.1"></span>τίνος οὖν ἦν τοῦ ζώου τοιοῦτόνδε σῶμα, τίνος ἄμοιρον ὑγρότητος,
<span class="lb" data-page="4.782" data-line="2" id="p4.782.2"></span>ὥσπερ τὰ τῶν ἄστρων; οὐδενὸς οὐδ’ ἐγγύς. ὥστε
<span class="lb" data-page="4.782" data-line="3" id="p4.782.3"></span>οὐδὲ συνέσεως ἄκρας ἐγγύς ἐστι σῶμα θνητοῦ ζώου, πάντα
<span class="lb" data-page="4.782" data-line="4" id="p4.782.4"></span>δ’, ὥσπερ ὑγρότητος, οὕτω καὶ ἀνοίας μετέχει. ὁπότ’ οὖν
<span class="lb" data-page="4.782" data-line="5" id="p4.782.5"></span>τὸ λογικὸν τῆς ψυχῆς μονοειδῆ οὐσίαν ἔχον τῇ τοῦ σώματος
<span class="lb" data-page="4.782" data-line="6" id="p4.782.6"></span>κράσει συμμεταβάλλεται, τί χρὴ νομίσαι πάσχειν τὸ θνητὸν
<span class="lb" data-page="4.782" data-line="7" id="p4.782.7"></span>εἶδος αὐτῆς; ἢ δῆλον, ὅτι πάντη δουλεύειν τῷ σώματι;
<span class="lb" data-page="4.782" data-line="8" id="p4.782.8"></span>ἄμεινον δὲ φάναι, μὴ δουλεύειν, ἀλλ’ αὐτὸ δὴ τοῦτ’ εἶναι
<span class="lb" data-page="4.782" data-line="9" id="p4.782.9"></span>τὸ θνητὸν τῆς ψυχῆς, τὴν κρᾶσιν τοῦ σώματος. ἐδείχθη
<span class="lb" data-page="4.782" data-line="10" id="p4.782.10"></span>γὰρ ἔμπροσθεν ἡ θνητὴ ψυχὴ κρᾶσις οὖσα τοῦ σώματος.
<span class="lb" data-page="4.782" data-line="11" id="p4.782.11"></span>ἡ μὲν οὖν τῆς καρδίας κρᾶσις τὸ θυμοειδές ἐστι τῆς ψυχῆς,
<span class="lb" data-page="4.782" data-line="12" id="p4.782.12"></span>ἡ δὲ τοῦ ἥπατος τὸ καλούμενον ὑπὸ τοῦ Πλάτωνος
<span class="lb" data-page="4.782" data-line="13" id="p4.782.13"></span>μὲν ἐπιθυμητικὸν, θρεπτικὸν δὲ καὶ φυτικὸν ὑπὸ τοῦ
<span class="lb" data-page="4.782" data-line="14" id="p4.782.14"></span>Ἀριστοτέλους. Ἀνδρόνικον δὲ τὸν Περιπατητικὸν, ὅτι
<span class="lb" data-page="4.782" data-line="15" id="p4.782.15"></span>μὲν ὅλως ἐτόλμησεν ἀποφήνασθαι τὴν οὐσίαν τῆς ψύχης
<span class="lb" data-page="4.782" data-line="16" id="p4.782.16"></span>ὡς ἐλεύθερος ἀνὴρ ἄνευ τοῦ περιπλέκειν ἀσαφῶς,
<span class="lb" data-page="4.782" data-line="17" id="p4.782.17"></span>ἐπαινῶ τε πάνυ καὶ ἀποδέχομαι τὴν φράσιν τοῦ ἀνδρός·
<span class="lb" data-page="4.782" data-line="18" id="p4.782.18"></span>εὑρίσκω γὰρ αὐτὸν καὶ κατ’ ἄλλα πολλὰ τοιοῦτον. 
<span class="pb" data-page="4.783" id="p4.783"></span>
<span class="lb" data-page="4.783" data-line="1" id="p4.783.1"></span>ὅτι δέ τοι κρᾶσιν εἶναί φησιν, ἢ δύναμιν ἑπομένην τῇ
<span class="lb" data-page="4.783" data-line="2" id="p4.783.2"></span>κράσει, καὶ μέμφομαι τῇ προσθήκῃ τῆς δυνάμεως. ἡ γάρτοι
<span class="lb" data-page="4.783" data-line="3" id="p4.783.3"></span>ψυχὴ πολλὰς ἔχει δυνάμεις, οὐσία τις οὖσα, καὶ
<span class="lb" data-page="4.783" data-line="4" id="p4.783.4"></span>τοῦτο ὀρθῶς Ἀριστοτέλει λέλεκται, καὶ πρόσθεν τοῦτο
<span class="lb" data-page="4.783" data-line="5" id="p4.783.5"></span>διώρισται καλῶς ἡ ὁμωνυμία. λεγομένης γὰρ οὐσίας, καὶ
<span class="lb" data-page="4.783" data-line="6" id="p4.783.6"></span>τῆς ὕλης, καὶ τοῦ εἴδους, καὶ τοῦ συναμφοτέρου, τὴν κατὰ
<span class="lb" data-page="4.783" data-line="7" id="p4.783.7"></span>τὸ εἶδος οὐσίαν ἀπεφήνατο ψυχὴν ὑπάρχειν, οὐκ ἐγχωρῶν
<span class="lb" data-page="4.783" data-line="8" id="p4.783.8"></span>λέγειν ἄλλο τι παρὰ τὴν κρᾶσιν, ὡς ὀλίγον ἔμπροσθεν
<span class="lb" data-page="4.783" data-line="9" id="p4.783.9"></span>ἐδείκνυτο. ἐν ταὐτῷ δὲ γένει τῆς οὐσίας καὶ ἡ τῶν Στωϊκῶν
<span class="lb" data-page="4.783" data-line="10" id="p4.783.10"></span>περιέχεται δόξα. πνεῦμα μὲν γάρ τι τὴν ψυχὴν εἶναι
<span class="lb" data-page="4.783" data-line="11" id="p4.783.11"></span>βούλονται, καθάπερ καὶ τὴν φύσιν, ἀλλ’ ὑγρότερον μὲν
<span class="lb" data-page="4.783" data-line="12" id="p4.783.12"></span>καὶ ψυχρότερον τὸ τῆς φύσεως, ξηρότερον δὲ καὶ θερμότερον
<span class="lb" data-page="4.783" data-line="13" id="p4.783.13"></span>τὸ τῆς ψυχῆς. ὥστε καὶ τοῦθ’ ὕλη μέν τις οἰκεία τῆς
<span class="lb" data-page="4.783" data-line="14" id="p4.783.14"></span>ψυχῆς ἐστι τὸ πνεῦμα, τὸ δὲ τῆς ὕλης εἶδος ἤτοι κράσεως,
<span class="lb" data-page="4.783" data-line="15" id="p4.783.15"></span>ἐν συμμετρίᾳ γιγνομένης τῆς ἀερώδους τε καὶ πυρώδους οὐσίας.
<span class="lb" data-page="4.783" data-line="16" id="p4.783.16"></span>οὔτε γὰρ ἀέρα μόνον οἷόν τε φάναι τὴν ψυχὴν, οὔτε
<span class="lb" data-page="4.783" data-line="17" id="p4.783.17"></span>πῦρ, ὅτι μήτε ψυχρὸν ἄκρως ἐμφανῇ γίγνεσθαι ζώου σῶμα, 
<span class="pb" data-page="4.784" id="p4.784"></span>
<span class="lb" data-page="4.784" data-line="1" id="p4.784.1"></span>μήτε ἄκρως θερμὸν, ἀλλὰ μηδὲ ἐπικρατούμενον ὑπὸ θατέρου
<span class="lb" data-page="4.784" data-line="2" id="p4.784.2"></span>κατὰ μεγάλην ὑπεροχὴν, ὅπου γε, κᾀν βραχεῖ πλεῖον
<span class="lb" data-page="4.784" data-line="3" id="p4.784.3"></span>γένηται τοῦ συμμέτρου, πυρέττει μὲν τὸ ζῶον ἐν ταῖς τοῦ
<span class="lb" data-page="4.784" data-line="4" id="p4.784.4"></span>πυρὸς ἀμέτροις ὑπεροχαῖς, καταψύχεται δὲ καὶ πελιδνοῦται
<span class="lb" data-page="4.784" data-line="5" id="p4.784.5"></span>καὶ δυσαίσθητον ἢ παντελῶς ἀναίσθητον γίνεται κατὰ
<span class="lb" data-page="4.784" data-line="6" id="p4.784.6"></span>τὰς τοῦ ἀέρος κράσεις. οὗτος γὰρ αὐτὸς, ὅσον μὲν ἐφ’
<span class="lb" data-page="4.784" data-line="7" id="p4.784.7"></span>ἑαυτῷ, ψυχρός ἐστιν, ἐκ δὲ τῆς πρὸς τὸ πυρῶδες στοιχεῖον
<span class="lb" data-page="4.784" data-line="8" id="p4.784.8"></span>ἐπιμιξίας εὔκρατος γίνεται. δῆλον οὖν ἤδη σοι γέγονεν,
<span class="lb" data-page="4.784" data-line="9" id="p4.784.9"></span>ὡς ἡ τῆς ψυχῆς οὐσία κατὰ ποιὰν κρᾶσιν ἀέρος τε
<span class="lb" data-page="4.784" data-line="10" id="p4.784.10"></span>καὶ πυρὸς γίνεται κατὰ τοὺς Στωϊκοὺς, καὶ συνετὸς μὲν ὁ
<span class="lb" data-page="4.784" data-line="11" id="p4.784.11"></span>Χρύσιππος ἀπείργασται διὰ τὴν τούτων εὔκρατον μίξιν, οἱ
<span class="lb" data-page="4.784" data-line="12" id="p4.784.12"></span>δὲ Ἱπποκράτους υἱεῖς, οὓς ἐπὶ μωρίᾳ σκώπτουσιν οἱ κωμικοὶ,
<span class="lb" data-page="4.784" data-line="13" id="p4.784.13"></span>διὰ τὴν ἄμετρον θέρμην. ἴσως οὖν τις ἐρεῖ, μήτε Χρύσιππον
<span class="lb" data-page="4.784" data-line="14" id="p4.784.14"></span>ἐπαινεῖσθαι δεῖν ἐπὶ συνέσει, μήτ’ ἐκείνους ἐπὶ μωρίᾳ
<span class="lb" data-page="4.784" data-line="15" id="p4.784.15"></span>ψέγεσθαι. παραπλησίως δὲ καὶ εἰς τὰ τοῦ θυμοειδοῦς
<span class="lb" data-page="4.784" data-line="16" id="p4.784.16"></span>ἔργα καὶ πάθη μήτε τοὺς εὐτόλμους ἐπαινεῖσθαι χρῆν,
<span class="lb" data-page="4.784" data-line="17" id="p4.784.17"></span>μήτε τοὺς ἀτόλμους ψέγεσθαι. περὶ μὲν οὖν τούτων ὀλίγον
<span class="lb" data-page="4.784" data-line="18" id="p4.784.18"></span>πρόσθεν ἐπισκεψόμεθα. 
</p>
</section>
<span class="pb" data-page="4.785" id="p4.785"></span>
<section id="s5" title="Chapter 5">
<p>
<span class="lb" data-page="4.785" data-line="1" id="p4.785.1"></span>Νῦν δ’ οἷς ἐξ ἀρχῆς προὐθέμην, προσθήσω
<span class="lb" data-page="4.785" data-line="2" id="p4.785.2"></span>τὰ λείποντα, τοσοῦτον ἔτι πάλιν ἐπειπὼν, ὡς οὐχ οἷόν
<span class="lb" data-page="4.785" data-line="3" id="p4.785.3"></span>τ’ ἐστὶ πάντα δεικνύειν ἐν ἅπασι, καὶ ὡς δυοῖν οὐσῶν αἱρέσεων
<span class="lb" data-page="4.785" data-line="4" id="p4.785.4"></span>ἐν φιλοσοφίᾳ κατὰ τὴν πρώτην τομὴν, (ἔνιοι μὲν
<span class="lb" data-page="4.785" data-line="5" id="p4.785.5"></span>γὰρ ἡνῶσθαι τὴν κατὰ τὸν κόσμον οὐσίαν ἅπασαν, ἔνιοι
<span class="lb" data-page="4.785" data-line="6" id="p4.785.6"></span>δὲ διῃρῆσθαί φασι κενοῦ παραπλοκῇ,) τὴν δευτέραν αἵρεσιν
<span class="lb" data-page="4.785" data-line="7" id="p4.785.7"></span>ἐφωράσαμεν οὐκ ἀληθῆ δι’ ἐκείνων τῶν ἐλέγχων, οὓς
<span class="lb" data-page="4.785" data-line="8" id="p4.785.8"></span>ἐν τῷ περὶ τῶν καθ’ Ἱπποκράτην στοιχείων ἐγράψαμεν.
<span class="lb" data-page="4.785" data-line="9" id="p4.785.9"></span>πρὸς δὲ τὸν παρόντα λόγον ὑπόθεσιν λαβόντες ἀλλοιοῦσθαι
<span class="lb" data-page="4.785" data-line="10" id="p4.785.10"></span>τὴν οὐσίαν ἡμῶν, καὶ τὴν κρᾶσιν αὐτῆς ἐν ὁμοιομερεῖ ἐργάζεσθαι
<span class="lb" data-page="4.785" data-line="11" id="p4.785.11"></span>τὸ φυσικὸν σῶμα, τὴν τῆς ψυχῆς οὐσίαν ἐδείξαμεν
<span class="lb" data-page="4.785" data-line="12" id="p4.785.12"></span>κατὰ τὴν κρᾶσιν συνισταμένην, ἐάν γε μή τις αὐτὴν
<span class="lb" data-page="4.785" data-line="13" id="p4.785.13"></span>ὑπόθηται, καθάπερ ὁ Πλάτων, ἀσώματον ὑπάρχειν, ἄνευ
<span class="lb" data-page="4.785" data-line="14" id="p4.785.14"></span>τοῦ σώματος εἶναι δυναμένην. ὑποθεμένοις δὲ τοῦτο τὸ
<span class="lb" data-page="4.785" data-line="15" id="p4.785.15"></span>ὑπὸ τῆς τοῦ σώματος κράσεως ἐνεργεῖν κωλύεσθαι τὰς οἰκείας
<span class="lb" data-page="4.785" data-line="16" id="p4.785.16"></span>ἐνεργείας ἱκανῶς μὲν ἤδη δέδεικται, προστεθήσονται
<span class="lb" data-page="4.785" data-line="17" id="p4.785.17"></span>δὲ καὶ ἄλλαι τινὲς ἀποδείξεις. ἀλλὰ νῦν γε καὶ τούτου τοῦ 
<span class="pb" data-page="4.786" id="p4.786"></span>
<span class="lb" data-page="4.786" data-line="1" id="p4.786.1"></span>τρόπου εἰρημένου, τὸν περὶ τῶν κράσεων λόγον προσθεῖναι
<span class="lb" data-page="4.786" data-line="2" id="p4.786.2"></span>δοκεῖ μοι βέλτιον εἶναι. δυνήσονται γὰρ λέγειν οἱ τὴν ψυχὴν
<span class="lb" data-page="4.786" data-line="3" id="p4.786.3"></span>εἶδος εἶναι τοῦ σώματος ἡγούμενοι, τὴν συμμετρίαν τῆς
<span class="lb" data-page="4.786" data-line="4" id="p4.786.4"></span>κράσεως, οὐ τὴν ξηρότητα, συνετωτέραν αὐτὴν ἐργάζεσθαι,
<span class="lb" data-page="4.786" data-line="5" id="p4.786.5"></span>καὶ ταύτῃ διαφωνήσουσι τοῖς ἡγουμένοις, ὅσῳ περ ἂν ἡ
<span class="lb" data-page="4.786" data-line="6" id="p4.786.6"></span>κρᾶσις γίνηται ξηροτέρα, τοσούτῳ καὶ τὴν ψυχὴν ἀποτελεῖσθαι
<span class="lb" data-page="4.786" data-line="7" id="p4.786.7"></span>ξυνετωτέραν, ἀλλ’ εἰ καὶ ξηρότητα μὴ ξυγχωρῆσαι
<span class="lb" data-page="4.786" data-line="8" id="p4.786.8"></span>ἐναντίαν εἶναι συνέσεως, εἴ γε μὴν ὑφ’ Ἡρακλείτου. καὶ
<span class="lb" data-page="4.786" data-line="9" id="p4.786.9"></span>γὰρ οὗτος οὕτως εἶπεν, αὐγὴ ξηρὴ, ψυχὴ σοφωτάτη, τὴν
<span class="lb" data-page="4.786" data-line="10" id="p4.786.10"></span>ξηρότητα πάλιν ἀξιῶν εἶναι συνέσεως αἰτίαν. τὸ γὰρ τῆς
<span class="lb" data-page="4.786" data-line="11" id="p4.786.11"></span>αὐγῆς ὄνομα τοῦτ’ ἐνδείκνυται, καὶ βελτίονά γε δόξαν ταύτην
<span class="lb" data-page="4.786" data-line="12" id="p4.786.12"></span>εἶναι νομιστέον, ἐννοήσαντας καὶ τοὺς ἀστέρας αὐγοειδεῖς
<span class="lb" data-page="4.786" data-line="13" id="p4.786.13"></span>τε ἅμα καὶ ξηροὺς ὄντας ἄκραν σύνεσιν ἔχειν. εἰ γὰρ
<span class="lb" data-page="4.786" data-line="14" id="p4.786.14"></span>μή τις αὐτοῖς ὑπάρχειν τοῦτο φαίη, δόξει τῆς τῶν θεῶν
<span class="lb" data-page="4.786" data-line="15" id="p4.786.15"></span>ὑπεροχῆς ἀναίσθητος εἶναι. διὰ τί τοίνυν εἰς ἔσχατον ἀφικνούμενοι
<span class="lb" data-page="4.786" data-line="16" id="p4.786.16"></span>γῆρας παρεληρήθησαν οὐκ ὀλίγοι, τῆς τοῦ γήρως
<span class="lb" data-page="4.786" data-line="17" id="p4.786.17"></span>ἡλικίας ἐπιδεδειγμένης εἶναι ξηρᾶς; οὐ διὰ τὴν ξηρότητα
<span class="lb" data-page="4.786" data-line="18" id="p4.786.18"></span>φήσομεν, ἀλλὰ διὰ τὴν ψυχρότητα· φανερῶς γὰρ ﻿
<span class="pb" data-page="4.787" id="p4.787"></span>
<span class="lb" data-page="4.787" data-line="1" id="p4.787.1"></span>αὕτη πᾶσι τοῖς ἔργοις τῆς ψυχῆς λυμαίνεται. ἀλλὰ ταῦτα
<span class="lb" data-page="4.787" data-line="2" id="p4.787.2"></span>μὲν, εἰ καὶ πάρεργά ἐστιν, ἀλλ’ ἐναργῶς τῆς προκειμένης νῦν
<span class="lb" data-page="4.787" data-line="3" id="p4.787.3"></span>ἡμῖν πραγματείας ἐνδείκνυται τὰ τῆς ψυχῆς ἔργα καὶ πάθη
<span class="lb" data-page="4.787" data-line="4" id="p4.787.4"></span>ταῖς τοῦ σώματος ἑπόμενα κράσεσιν. εἰ μὲν εἴδους ἐστὶν
<span class="lb" data-page="4.787" data-line="5" id="p4.787.5"></span>ὁμοιομεροῦς σώματος ἡ ψυχὴ, τὴν ἀπόδειξιν ἐξ αὐτῆς τῆς
<span class="lb" data-page="4.787" data-line="6" id="p4.787.6"></span>οὐσίας ἕξομεν ἐπιστημονικωτάτην· εἰ δ’ ὑποθώμεθα ταύτην
<span class="lb" data-page="4.787" data-line="7" id="p4.787.7"></span>ἀθάνατον εἶναι, φύσιν ἰδίαν ἔχουσαν, ὃ Πλάτων ἔλεγεν,
<span class="lb" data-page="4.787" data-line="8" id="p4.787.8"></span>ἀλλὰ τό γε δεσπόζεσθαι καὶ δουλεύειν τῷ σώματι, καὶ
<span class="lb" data-page="4.787" data-line="9" id="p4.787.9"></span>κατ’ αὐτὸν ἐκεῖνον ὁμολογεῖται, διά τε τὴν τῶν βρεφῶν
<span class="lb" data-page="4.787" data-line="10" id="p4.787.10"></span>ἄνοιαν καὶ τὴν τῶν ἐν γήρᾳ ληρούντων, ἔτι τε τῶν εἰς
<span class="lb" data-page="4.787" data-line="11" id="p4.787.11"></span>παραφροσύνην, ἢ μανίαν, ἢ ἐπιλησμοσύνην, ἢ ἄνοιαν ἀφικνουμένων
<span class="lb" data-page="4.787" data-line="12" id="p4.787.12"></span>ἐπὶ φαρμάκων δόσεσιν, ἤ τισιν ἐν τῷ σώματι
<span class="lb" data-page="4.787" data-line="13" id="p4.787.13"></span>γεννηθεῖσι <span class="milestone ed1page" data-n="347" data-unit="ed1page" id="ed1page.347"></span> μοχθηροῖς χυμοῖς. ἄχρι μὲν γὰρ τοῦ λήθην,
<span class="lb" data-page="4.787" data-line="14" id="p4.787.14"></span>ἢ ἄνοιαν, ἢ ἀκινησίαν, ἢ ἀναισθησίαν ἕπεσθαι τοῖς
<span class="lb" data-page="4.787" data-line="15" id="p4.787.15"></span>εἰρημένοις, ἐμποδίζεσθαι φαίη τις ἂν αὐτὴν ἐνεργεῖν αἷς
<span class="lb" data-page="4.787" data-line="16" id="p4.787.16"></span>ἔχει φύσει δυνάμεσιν· ὅταν δὲ οἴηται βλέπειν τὰ μὴ βλεπόμενα,
<span class="lb" data-page="4.787" data-line="17" id="p4.787.17"></span>καὶ ἀκούειν ἃ μηδεὶς ἐφθέγξατο, καὶ φθέγγηταί τι 
<span class="pb" data-page="4.788" id="p4.788"></span>
<span class="lb" data-page="4.788" data-line="1" id="p4.788.1"></span>τῶν αἰσχρῶν, ἢ ἀποῤῥήτων, ἢ ὅλως ἀνοήτων, οὐ μόνον
<span class="lb" data-page="4.788" data-line="2" id="p4.788.2"></span>ἀπωλείας ἐστὶ τεκμήριον ὧν εἶχε δυνάμεων ἡ ψυχὴ συμφύτων,
<span class="lb" data-page="4.788" data-line="3" id="p4.788.3"></span>ἀλλὰ τῆς τῶν ἐναντίων<span class="milestone ed2page" data-n="451" data-unit="ed2page" id="ed2page.451"></span> ἐπεισόδου. τοῦτο μὲν
<span class="lb" data-page="4.788" data-line="4" id="p4.788.4"></span>οὖν ἤδη καὶ ὑποψίαν τινὰ ἀφαιρεῖ μεγάλην ὅλῃ τῇ τῆς
<span class="lb" data-page="4.788" data-line="5" id="p4.788.5"></span>ψυχῆς οὐσίᾳ, μὴ οὐκ ἀσώματος ᾖ. πῶς γὰρ ἂν ὑπὸ τῆς
<span class="lb" data-page="4.788" data-line="6" id="p4.788.6"></span>τοῦ σώματος κοινωνίας εἰς τὴν ἐναντίαν ἑαυτῆς φύσιν ἀχθείη
<span class="lb" data-page="4.788" data-line="7" id="p4.788.7"></span>μήτε ποιότης τις οὖσα τοῦ σώματος, μήτ’ εἶδος, μήτε πάθος,
<span class="lb" data-page="4.788" data-line="8" id="p4.788.8"></span>μήτε δύναμις; ἀλλὰ τοῦτο μὲν ἐάσωμεν, ἵνα μὴ τὸ
<span class="lb" data-page="4.788" data-line="9" id="p4.788.9"></span>πάρεργον ἡμῖν γένηται αὖ πολὺ μεῖζον ἔργου οὗ προὐθέμεθα.
<span class="lb" data-page="4.788" data-line="10" id="p4.788.10"></span>οὐδ’ ὑπὸ τῶν τοῦ σώματος κακῶν δυναστεύεσθαι
<span class="lb" data-page="4.788" data-line="11" id="p4.788.11"></span>τὴν ψυχὴν ἐναργῶς ἐν μελαγχολίαις, καὶ φρενίτισιν, καὶ
<span class="lb" data-page="4.788" data-line="12" id="p4.788.12"></span>μανίαις φαίνεται. τὸ μὲν γὰρ ἀγνοῆσαι διὰ νόσημα σφᾶς
<span class="lb" data-page="4.788" data-line="13" id="p4.788.13"></span>τε αὐτοὺς καὶ τοὺς ἐπιτηδείους, ὅπερ ὅ τε Θουκυδίδης ἐκβῆναι
<span class="lb" data-page="4.788" data-line="14" id="p4.788.14"></span>πολλοῖς φησιν, ἔν τε τῇ λοιμώδει νόσῳ τῇ νῦν
<span class="lb" data-page="4.788" data-line="15" id="p4.788.15"></span>γενομένῃ ἔτεσιν οὐ πολλοῖς, ἣν καὶ ἡμεῖς ἐθεασάμεθα,
<span class="lb" data-page="4.788" data-line="16" id="p4.788.16"></span>παραπλήσιον εἶναι δόξει τῷ μὴ βλέπειν διὰ λήμην, ἢ ὑπόχυσιν,
<span class="lb" data-page="4.788" data-line="17" id="p4.788.17"></span>οὐδὲν αὐτῆς τῆς ὀπτικῆς δυνάμεως πεπονθυίας. 
<span class="pb" data-page="4.789" id="p4.789"></span>
<span class="lb" data-page="4.789" data-line="1" id="p4.789.1"></span>τὸ δ’ ἀνθ’ ἑνὸς τρία βλέπειν αὐτῆς τῆς ὀπτικῆς δυνάμεώς
<span class="lb" data-page="4.789" data-line="2" id="p4.789.2"></span>ἐστι μέγιστον πάθος, ὃ τῷ φρενιτίζειν ἔοικεν. 
</p>
</section>
<section id="s6" title="Chapter 6">
<p>
<span class="lb" data-page="4.789" data-line="3" id="p4.789.3"></span>Ὅτι δὲ καὶ Πλάτων αὐτὸς οἶδε βλαπτομένην
<span class="lb" data-page="4.789" data-line="4" id="p4.789.4"></span>τὴν ψυχὴν ἐπὶ τῇ κακοχυμίᾳ τοῦ σώματος, ἡ ἑξῆς
<span class="lb" data-page="4.789" data-line="5" id="p4.789.5"></span>ῥῆσις ἤδη δηλώσει. ὅπου γὰρ ἂν ἡ τῶν ὀξέων, καὶ τῶν
<span class="lb" data-page="4.789" data-line="6" id="p4.789.6"></span>ἁλυκῶν φλεγμάτων, ἢ καὶ ὅσοι πικροὶ καὶ χολώδεις χυμοὶ
<span class="lb" data-page="4.789" data-line="7" id="p4.789.7"></span>κατὰ τὸ σῶμα πλανηθέντες, ἔξω μὲν μὴ λάβωσιν ἀναπνοὴν,
<span class="lb" data-page="4.789" data-line="8" id="p4.789.8"></span>ἐντὸς δὲ ἑλκόμενοι τὴν ἀπ’ αὐτῶν ἀτμίδα τὸ τῆς
<span class="lb" data-page="4.789" data-line="9" id="p4.789.9"></span>ψυχῆς διαθέσει σφόδρα συμμίξαντες ἀνακερασθῶσι, παντοδαπὰ
<span class="lb" data-page="4.789" data-line="10" id="p4.789.10"></span>νοσήματα τῆς ψυχῆς ἐμποιοῦσι, μᾶλλον καὶ ἥττω,
<span class="lb" data-page="4.789" data-line="11" id="p4.789.11"></span>καὶ ἐλάττω, καὶ πλείω. πρός τε τοὺς τρεῖς τρόπους ἐνεχθέντα
<span class="lb" data-page="4.789" data-line="12" id="p4.789.12"></span>τῆς ψυχῆς, πρὸς ὃν ἂν ἑκάστη αὐτῶν προσπίπτοι,
<span class="lb" data-page="4.789" data-line="13" id="p4.789.13"></span>ποικίλας μὲν εἶναι δυσκολίας καὶ δυσθυμίας παντοδαπὰς,
<span class="lb" data-page="4.789" data-line="14" id="p4.789.14"></span>πολλάκις δὲ θρασύτητάς τε καὶ δειλίας, ἔτι τε λήθας ἅμα
<span class="lb" data-page="4.789" data-line="15" id="p4.789.15"></span>καὶ δυσθυμίας. ἐν ταύτῃ τῇ ῥήσει σαφῶς ὁ Πλάτων ὡμολόγησε
<span class="lb" data-page="4.789" data-line="16" id="p4.789.16"></span>τὴν ψυχὴν ἐν κακίᾳ τινὶ γίγνεσθαι διὰ τὴν ἐν τῷ σώματι
<span class="lb" data-page="4.789" data-line="17" id="p4.789.17"></span>κακοχυμίαν. ὥσπερ δὲ πάλιν ἐν νόσῳ καθίσταται διὰ τὴν ἐν
<span class="lb" data-page="4.789" data-line="18" id="p4.789.18"></span>τῷ σώματι ἕξιν κατὰ τήνδε τὴν ῥῆσιν. τὸ δὲ σπέρμα πολὺ 
<span class="pb" data-page="4.790" id="p4.790"></span>
<span class="lb" data-page="4.790" data-line="1" id="p4.790.1"></span>καὶ γλοιῶδες ἔχων, καθάπερ εἰ δένδρον πολύκαρπον τοῦ
<span class="lb" data-page="4.790" data-line="2" id="p4.790.2"></span>συμμέτρου πεφυκὸς, ἢ πολλὰς μὲν καθ’ ἕκαστον ὠδῖνας,
<span class="lb" data-page="4.790" data-line="3" id="p4.790.3"></span>πολλὰς δὲ ἡδονὰς κτώμενος ἐν ταῖς ἐπιθυμίαις, καὶ τοῖς
<span class="lb" data-page="4.790" data-line="4" id="p4.790.4"></span>περὶ τὰ τοιαῦτα τόκοις, ἐμμανής τε πλεῖστον τοῦ βίου γιγνόμενος,
<span class="lb" data-page="4.790" data-line="5" id="p4.790.5"></span>διὰ τὰς μεγίστας ἡδονὰς καὶ λύπας, καὶ νόσους,
<span class="lb" data-page="4.790" data-line="6" id="p4.790.6"></span>καὶ ἄφρονα ἴσχων ὑπὸ τοῦ σώματος τὴν ψυχὴν, οὐχ ὡς
<span class="lb" data-page="4.790" data-line="7" id="p4.790.7"></span>νοσῶν, ἀλλ’ ὡς ἔχων κακῶς δοξάζεται. τὸ δ’ ἀληθὲς, ἡ
<span class="lb" data-page="4.790" data-line="8" id="p4.790.8"></span>περὶ τὰ ἀφροδίσια ἀκολασία, καὶ τὸ πολὺ μέρος διὰ τὴν
<span class="lb" data-page="4.790" data-line="9" id="p4.790.9"></span>ἑνὸς γένους ἕξιν ὑπὸ μανότητος, ὡς τὴν ἐν σώματι ῥοώδη
<span class="lb" data-page="4.790" data-line="10" id="p4.790.10"></span>καὶ ὑγραίνουσαν νόσον ψυχῆς γεγονέναι. ἱκανῶς μὲν οὖν
<span class="lb" data-page="4.790" data-line="11" id="p4.790.11"></span>κᾀν ταύτῃ τῇ ῥήσει τὴν ψυχὴν νοσεῖν ἀπεφῄνατο διὰ
<span class="lb" data-page="4.790" data-line="12" id="p4.790.12"></span>μοχθηρὰν ἕξιν σώματος. ἀλλ’ οὐδὲν ἧττον ἔτι καὶ διὰ
<span class="lb" data-page="4.790" data-line="13" id="p4.790.13"></span>τῶν ἐφεξῆς ὑπ’ αὐτοῦ γεγραμμένων ἡ γνώμη κατάδηλος γίνεται
<span class="lb" data-page="4.790" data-line="14" id="p4.790.14"></span>τοῦ φιλοσόφου. τί γάρ φησι; καὶ σχεδὸν ἅπανθ’
<span class="lb" data-page="4.790" data-line="15" id="p4.790.15"></span>ὁπόσα ἡδονῶν ἀκρασία, καὶ ὄνειδος ὡς ἐχόντων λέγεται τῶν
<span class="lb" data-page="4.790" data-line="16" id="p4.790.16"></span>κακῶν, οὐκ ὀρθῶς ὀνειδίζεται. κακὸς μὲν γὰρ ἑκὼν
<span class="lb" data-page="4.790" data-line="17" id="p4.790.17"></span>οὐδεὶς, διὰ δὲ πονηρὰν ἕξιν τοῦ σώματος καὶ ἀπαιδεύτους
<span class="lb" data-page="4.790" data-line="18" id="p4.790.18"></span>τροφὰς κακὸς γίνεται. παντὶ δὲ ταῦτα ἐχθρὰ
<span class="lb" data-page="4.790" data-line="19" id="p4.790.19"></span>καὶ ἄκοντι προσγίνεται. ὅτι μὲν οὖν ὁ Πλάτων αὐτὸς 
<span class="pb" data-page="4.791" id="p4.791"></span>
<span class="lb" data-page="4.791" data-line="1" id="p4.791.1"></span>ὁμολογεῖ τὰ προαποδεδειγμένα ὑπ’ ἐμοῦ, ἔκ τε τούτων αὐτοῦ
<span class="lb" data-page="4.791" data-line="2" id="p4.791.2"></span>τῶν ῥήσεών ἐστι δῆλον, ἐξ ἄλλων τε πολλῶν, ὧν τινὰς μὲν
<span class="lb" data-page="4.791" data-line="3" id="p4.791.3"></span>ἐν τῷ Τιμαίῳ, καθάπερ καὶ τάσδε τὰς νῦν εἰρημένας, τινὰς
<span class="lb" data-page="4.791" data-line="4" id="p4.791.4"></span>δὲ ἐν ἄλλοις βιβλίοις αὐτοῦ ἔστιν εὑρεῖν. 
</p>
</section>
<section id="s7" title="Chapter 7">
<p>
<span class="lb" data-page="4.791" data-line="5" id="p4.791.5"></span>
<span class="milestone ed2page" data-n="452" data-unit="ed2page" id="ed2page.452"></span> Ὅτι δὲ καὶ Ἀριστοτέλης τῇ κράσει τοῦ τῆς
<span class="lb" data-page="4.791" data-line="6" id="p4.791.6"></span>μητρὸς αἵματος, ἐξ οὗ τὴν γένεσιν ἔχειν ἡμῶν φησι τὸ αἷμα,
<span class="lb" data-page="4.791" data-line="7" id="p4.791.7"></span>τὰς τῆς ψυχῆς δυνάμεις ἀκολουθεῖν οἴεται, δῆλόν ἐστι ἐκ
<span class="lb" data-page="4.791" data-line="8" id="p4.791.8"></span>τῶνδε τῶν ῥήσεων. οὗτος κατὰ μέν γε τὸ δεύτερον τὸ περὶ
<span class="lb" data-page="4.791" data-line="9" id="p4.791.9"></span>ζώων μορίων οὕτως ἔγραψεν. ἔστι δὲ ἰσχύος μὲν ποιητικώτερον
<span class="lb" data-page="4.791" data-line="10" id="p4.791.10"></span>τὸ παχύτερον αἷμα καὶ θερμότερον· αἰσθητικώτερον
<span class="lb" data-page="4.791" data-line="11" id="p4.791.11"></span>δὲ τὸ λεπτότερον καὶ ψυχρότερον. τὴν αὐτὴν δὲ ἔχει διαφορὰν
<span class="lb" data-page="4.791" data-line="12" id="p4.791.12"></span>καὶ τῶν ἀνάπαλιν ὑπαρχόντων πρὸς τὸ αἷμα. διὸ καὶ
<span class="lb" data-page="4.791" data-line="13" id="p4.791.13"></span>μέλιτται καὶ ἄλλα τοιαῦτα ζῶα φρονιμώτερα τὴν φύσιν
<span class="lb" data-page="4.791" data-line="14" id="p4.791.14"></span>ἐστὶν ἐναίμων πολλῶν, καὶ τῶν ἐναίμων τὰ μὲν ψυχρὸν
<span class="lb" data-page="4.791" data-line="15" id="p4.791.15"></span>ἔχοντα καὶ λεπτὸν αἷμα φρονιμώτερα τῶν ἐναντία. ἄριστα
<span class="lb" data-page="4.791" data-line="16" id="p4.791.16"></span>δὲ τὰ θερμὸν ἔχοντα καὶ λεπτὸν καὶ καθαρὸν αἷμα· πρός
<span class="lb" data-page="4.791" data-line="17" id="p4.791.17"></span>τε γὰρ ἀνδρίαν τὰ τοιαῦτα καὶ φρόνησιν ἔχει καλῶς. διὸ ﻿
<span class="pb" data-page="4.792" id="p4.792"></span>
<span class="lb" data-page="4.792" data-line="1" id="p4.792.1"></span>καὶ τὰ ἄνω μόρια πρὸς τὰ κάτω τὴν αὐτὴν ἔχει διαφορὰν,
<span class="lb" data-page="4.792" data-line="2" id="p4.792.2"></span>καὶ πρὸς τὸ θῆλυ τὸ ἄῤῥεν, καὶ δεξιὰ πρὸς τὰ ἀριστερὰ
<span class="lb" data-page="4.792" data-line="3" id="p4.792.3"></span>τοῦ σώματος. εὔδηλον οὖν ἐστιν, ὡς ὁ Ἀριστοτέλης ταύτῃ
<span class="lb" data-page="4.792" data-line="4" id="p4.792.4"></span>τῇ ῥήσει ἕπεσθαι βουλομένοις τὰς τῆς ψυχῆς δυνάμεις τῇ
<span class="lb" data-page="4.792" data-line="5" id="p4.792.5"></span>φύσει τοῦ αἵματος ἀπεφήνατο ἕπεσθαι. οὐδὲν ἥττω καὶ
<span class="lb" data-page="4.792" data-line="6" id="p4.792.6"></span>κατωτέρω τοῦ συγγράμματος ἀποφαινόμενος τὴν δόξαν ἔγραψεν
<span class="lb" data-page="4.792" data-line="7" id="p4.792.7"></span>ᾧδε. τὰς δὲ καλουμένας ἶνας αἷμα τὸ μὲν ἔχει, τὸ δὲ
<span class="lb" data-page="4.792" data-line="8" id="p4.792.8"></span>οὐκ ἔχει, οἷον τὸ τῶν ἐλάφων καὶ δορκάδων, διόπερ οὐ
<span class="lb" data-page="4.792" data-line="9" id="p4.792.9"></span>πήγνυται τὸ τοιοῦτον αἷμα. τοῦ γὰρ αἵματος τὸ μὲν ὑδατῶδες
<span class="lb" data-page="4.792" data-line="10" id="p4.792.10"></span>μᾶλλον ψυχρόν ἐστι, διὸ καὶ οὐ πήγνυται· τὸ δὲ
<span class="lb" data-page="4.792" data-line="11" id="p4.792.11"></span>γεῶδες πήγνυται ἐξατμιζομένου τοῦ ὑγροῦ ἐν ταῖς πήξεσι.
<span class="lb" data-page="4.792" data-line="12" id="p4.792.12"></span>αἱ δὲ ἶνες γῆς εἰσι. συμβαίνει δὲ ἐνίοτε κἂν γλαφυρώτερον
<span class="lb" data-page="4.792" data-line="13" id="p4.792.13"></span>ἔχειν τὴν διάνοιαν τοῦτο, οὐ διὰ τὴν ψυχρότητα τοῦ αἵματος,
<span class="lb" data-page="4.792" data-line="14" id="p4.792.14"></span>ἀλλὰ διὰ λεπτότητα μᾶλλον, καὶ διὰ τὸ καθαρὸν εἶναι.
<span class="lb" data-page="4.792" data-line="15" id="p4.792.15"></span>τὸ γὰρ γεῶδες οὐδέτερον ἔχει τούτων. εὐκινητότερον γὰρ
<span class="lb" data-page="4.792" data-line="16" id="p4.792.16"></span>ἔχουσι τὴν αἴσθησιν τὰ λεπτοτέραν ἔχοντα τὴν ὕγρανσιν
<span class="lb" data-page="4.792" data-line="17" id="p4.792.17"></span>καὶ καθαρωτέραν. διὰ γὰρ τοῦτο καὶ τῶν ἀναίμων ἔνια
<span class="lb" data-page="4.792" data-line="18" id="p4.792.18"></span>συνετωτέραν ἔχει τὴν ψυχὴν ἐνίων ἐναίμων, καθάπερ εἴρηται 
<span class="pb" data-page="4.793" id="p4.793"></span>
<span class="lb" data-page="4.793" data-line="1" id="p4.793.1"></span>καὶ πρότερον, οἷον ἡ μέλισσα καὶ τὸ γένος τῶν μυρμήκων,
<span class="lb" data-page="4.793" data-line="2" id="p4.793.2"></span>καὶ εἴτι τῶν τοιούτων ἕτερόν ἐστι. δειλότερα γὰρ πάντα τὰ
<span class="lb" data-page="4.793" data-line="3" id="p4.793.3"></span>ὑδατώδη· ὁ γὰρ φόβος καταψύχει. προσοδοποιεῖται τοίνυν
<span class="lb" data-page="4.793" data-line="4" id="p4.793.4"></span>τὰ πάθη, τὰ τοιαύτην ἔχοντα τὴν ἐν τῇ καρδίᾳ κρᾶσιν, τὸ
<span class="lb" data-page="4.793" data-line="5" id="p4.793.5"></span>γὰρ ὕδωρ τῷ ψυχρῷ ποιητόν ἐστι. διὸ καὶ τὰ ἄλλα ἔναιμα
<span class="lb" data-page="4.793" data-line="6" id="p4.793.6"></span>δειλότερα τῶν ἀναίμων ἐστὶν, ὡς ἁπλῶς εἰπεῖν, καὶ ἀκινητίζει
<span class="lb" data-page="4.793" data-line="7" id="p4.793.7"></span>γε φοβούμενα, καὶ προΐεται περιττώματα, καὶ μεταβάλλει
<span class="lb" data-page="4.793" data-line="8" id="p4.793.8"></span>ἔνια τὰς χρόας αὐτῶν. τὰ δὲ πολλὰς ἔχοντα λίαν
<span class="lb" data-page="4.793" data-line="9" id="p4.793.9"></span>ἶνας καὶ παχείας γεωδέστερα τὴν φύσιν ἐστὶ, καὶ θυμώδη
<span class="lb" data-page="4.793" data-line="10" id="p4.793.10"></span>τὸ ἦθος, καὶ ἐκστατικὰ διὰ τὸν θυμόν. θερμότητος γὰρ
<span class="lb" data-page="4.793" data-line="11" id="p4.793.11"></span>παρεκτικὸς ὁ θυμός. τὰ δὲ στερεὰ θερμανθέντα μᾶλλόν
<span class="lb" data-page="4.793" data-line="12" id="p4.793.12"></span>εἰσιν ἢ προσήκει θερμὰ, ὡς ἡ τῶν ἰνῶν φύσις ἐν τῷ ὑγρῷ.
<span class="lb" data-page="4.793" data-line="13" id="p4.793.13"></span>αἱ γὰρ ἶνες στερεώτεραι καὶ γεωδέστεραι γίνονται, οἷον αἱ
<span class="lb" data-page="4.793" data-line="14" id="p4.793.14"></span>πυρίαι ἐν τῷ σώματι, καὶ ζέσιν ποιοῦνται ἐν τοῖς θυμοῖς.
<span class="lb" data-page="4.793" data-line="15" id="p4.793.15"></span>διό οἱ ταῦροι καὶ οἱ κάπροι θυμώδεις καὶ ἐκστατικοί. τὸ
<span class="lb" data-page="4.793" data-line="16" id="p4.793.16"></span>γὰρ αἷμα τούτων ἰνωδέστατον, καὶ τό γε τοῦ ταύρου
<span class="lb" data-page="4.793" data-line="17" id="p4.793.17"></span>τάχιστα πήγνυται πάντων. ἐξαιρουμένων δὲ τῶν ἰνῶν οὐ 
<span class="pb" data-page="4.794" id="p4.794"></span>
<span class="lb" data-page="4.794" data-line="1" id="p4.794.1"></span>πήγνυται τὸ αἷμα· αἱ γὰρ ἶνες γεώδεις. καθάπερ ἐκ πηλοῦ
<span class="lb" data-page="4.794" data-line="2" id="p4.794.2"></span>εἴ τις ἐξέλοι τὸ γεῶδες, οὐκ ἂν ξηρανθείη τὸ ὕδωρ. οὕτως
<span class="lb" data-page="4.794" data-line="3" id="p4.794.3"></span>καὶ τὸ αἷμα τῶν ἰνῶν μὲν ἐξαιρουμένων οὐ πήγνυται,
<span class="lb" data-page="4.794" data-line="4" id="p4.794.4"></span>μενουσῶν δὲ πήγνυται, οἷον καὶ ὑγρὰ γῆ καὶ ὑπὸ ψύχους
<span class="lb" data-page="4.794" data-line="5" id="p4.794.5"></span>ἂν πάθοι. τοῦ γὰρ θερμοῦ ὑπὸ τοῦ ψυχροῦ ἐκθλιβομένου
<span class="lb" data-page="4.794" data-line="6" id="p4.794.6"></span>συνεξατμίζεται τὸ ὑγρὸν, καθάπερ εἴρηται πρότερον,
<span class="lb" data-page="4.794" data-line="7" id="p4.794.7"></span>
<span class="milestone ed2page" data-n="453" data-unit="ed2page" id="ed2page.453"></span>καὶ πήγνυται, οὐχ ὑπὸ θερμοῦ, ἀλλ’ ὑπὸ ψυχροῦ ξηραινόμενον.
<span class="lb" data-page="4.794" data-line="8" id="p4.794.8"></span>ἐν δὲ τοῖς σώμασιν ὑγρόν ἐστι <span class="milestone ed1page" data-n="348" data-unit="ed1page" id="ed1page.348"></span> διὰ τὴν θερμότητα
<span class="lb" data-page="4.794" data-line="9" id="p4.794.9"></span>τὴν ἐν τοῖς ζώοις. ταῦτα προειπὼν ὁ Ἀριστοτέλης
<span class="lb" data-page="4.794" data-line="10" id="p4.794.10"></span>ἐφεξῆς αὐτοῖς συνάπτει ταῦτα. πολλῶν δέ ἐστιν αἰτία ἡ τοῦ
<span class="lb" data-page="4.794" data-line="11" id="p4.794.11"></span>αἵματος φύσις, καὶ κατὰ τὸ ἦθος τοῖς ζώοις, καὶ κατὰ τὴν
<span class="lb" data-page="4.794" data-line="12" id="p4.794.12"></span>αἴσθησιν εὐλόγως. ὕλη γάρ ἐστι παντὸς τοῦ σώματος, ἡ
<span class="lb" data-page="4.794" data-line="13" id="p4.794.13"></span>γὰρ τροφὴ ὕλη, τὸ δ’ αἷμα ἐσχάτη τροφή. πολλὴν οὖν
<span class="lb" data-page="4.794" data-line="14" id="p4.794.14"></span>ποιεῖ διαφορὰν θερμὸν ὂν καὶ ψυχρὸν, καὶ λεπτὸν, καὶ
<span class="lb" data-page="4.794" data-line="15" id="p4.794.15"></span>πολὺ, καὶ καθαρὸν, καὶ θολερόν. οὐσῶν δὲ καὶ ἄλλων
<span class="lb" data-page="4.794" data-line="16" id="p4.794.16"></span>αὐτοῦ ῥήσεων ἐν ταῖς περὶ τῶν ζώων αὐτοῦ πραγματείαις
<span class="lb" data-page="4.794" data-line="17" id="p4.794.17"></span>καὶ τοῖς τῶν προβλημάτων αὐτοῦ βιβλίοις, ἔδοξέ μοι περιττὸν 
<span class="pb" data-page="4.795" id="p4.795"></span>
<span class="lb" data-page="4.795" data-line="1" id="p4.795.1"></span>εἶναι παραγράφειν ἁπάσας. ἀρκεῖ γάρ μοι τὴν Ἀριστοτέλους
<span class="lb" data-page="4.795" data-line="2" id="p4.795.2"></span>ἐνδείξασθαι γνώμην, ἣν ἔχει περί τε τῶν κράσεων
<span class="lb" data-page="4.795" data-line="3" id="p4.795.3"></span>τοῦ σώματος καὶ τῶν τῆς ψυχῆς δυνάμεων. ὅμως δὲ προσθήσω
<span class="lb" data-page="4.795" data-line="4" id="p4.795.4"></span>καὶ κατὰ τὸ πρῶτον εἰρημένον τῆς τῶν ζώων ἱστορίας,
<span class="lb" data-page="4.795" data-line="5" id="p4.795.5"></span>ὧν τινὰ μὲν ἄντικρυς εἰς τὴν κρᾶσιν ἀνάγεται, τινὰ
<span class="lb" data-page="4.795" data-line="6" id="p4.795.6"></span>δὲ διὰ μέσων τῶν φυσιογνωμονικῶν σημείων, καὶ μάλιστα
<span class="lb" data-page="4.795" data-line="7" id="p4.795.7"></span>κατὰ τὸν Ἀριστοτέλη. βούλεται γὰρ οὗτος τοῖς τῆς ψυχῆς
<span class="lb" data-page="4.795" data-line="8" id="p4.795.8"></span>ἤθεσί τε καὶ δυνάμεσιν οἰκείαν γίνεσθαι τὴν διάπλασιν
<span class="lb" data-page="4.795" data-line="9" id="p4.795.9"></span>ὅλου τοῦ σώματος ἑκάστῳ γένει ζώων. οἷον αὐτίκα τῶν
<span class="lb" data-page="4.795" data-line="10" id="p4.795.10"></span>ἐναίμων ἡ γένεσις μέν ἐστιν ἐκ τοῦ τῆς μητρὸς αἵματος,
<span class="lb" data-page="4.795" data-line="11" id="p4.795.11"></span>ἀκολουθεῖ δὲ τῇ κράσει τούτου τὰ τῆς ψυχῆς ἤθη, καθότι
<span class="lb" data-page="4.795" data-line="12" id="p4.795.12"></span>καὶ διὰ τῶν προγεγραμμένων ῥήσεων ἀπεφήνατο. τῶν δὲ
<span class="lb" data-page="4.795" data-line="13" id="p4.795.13"></span>ὀργανικῶν μορίων ἡ διάπλασις οἰκεία τοῖς τῆς ψυχῆς ἤθεσι
<span class="lb" data-page="4.795" data-line="14" id="p4.795.14"></span>γίγνεται κατ’ αὐτὸν τὸν Ἀριστοτέλη. καὶ κατὰ τοῦτο δὴ
<span class="lb" data-page="4.795" data-line="15" id="p4.795.15"></span>λοιπὸν οὐκ ὀλίγα πέφυκε περί τε ψυχῆς ἠθῶν καὶ τῆς
<span class="lb" data-page="4.795" data-line="16" id="p4.795.16"></span>τοῦ σώματος κράσεως. ἔνια δὲ τῶν φυσιογνωμονικῶν ἄντικρύς
<span class="lb" data-page="4.795" data-line="17" id="p4.795.17"></span>τε καὶ δι’ οὐδενὸς μέσου τὴν κρᾶσιν ἐνδείκνυται. τοιαῦτα
<span class="lb" data-page="4.795" data-line="18" id="p4.795.18"></span>δέ ἐστι κατὰ τὰς χρόας καὶ τρίχας, ἔτι τε τὰς φωνὰς, 
<span class="pb" data-page="4.796" id="p4.796"></span>
<span class="lb" data-page="4.796" data-line="1" id="p4.796.1"></span>καὶ τὰς ἐνεργείας τῶν μορίων. ἀκούσωμεν οὖν ἤδη τῶν ὑπὸ
<span class="lb" data-page="4.796" data-line="2" id="p4.796.2"></span>Ἀριστοτέλους γεγραμμένων ἐν τῷ πρώτῳ περὶ ζώων ἱστορίας.
<span class="lb" data-page="4.796" data-line="3" id="p4.796.3"></span>προσώπου δὲ τὸ μὲν ὑπὸ τὸ βρέγμα μεταξὺ τῶν ὀμμάτων
<span class="lb" data-page="4.796" data-line="4" id="p4.796.4"></span>μέτωπον· τοῦτο δὲ οἷς μὲν μέγα, βραδύτεροι, οἷς δὲ μικρὸν,
<span class="lb" data-page="4.796" data-line="5" id="p4.796.5"></span>εὐκίνητοι, καὶ οἷς μὲν πλατὺ, ἐκστατικοί. μία μὲν αὕτη
<span class="lb" data-page="4.796" data-line="6" id="p4.796.6"></span>ῥῆσις. ἑτέρα δὲ οὐ μετὰ πολὺ τόνδε τὸν τρόπον ἔχουσα.
<span class="lb" data-page="4.796" data-line="7" id="p4.796.7"></span>ὑπὸ δὲ τῷ μετώπῳ ὀφρύες διφυεῖς, ὧν αἱ μὲν εὐθεῖαι
<span class="lb" data-page="4.796" data-line="8" id="p4.796.8"></span>φύουσαι μαλακοῦ ἤθους σημεῖον, αἱ δὲ πρὸς τὴν ῥῖνα τὴν
<span class="lb" data-page="4.796" data-line="9" id="p4.796.9"></span>καμπυλότητα ἔχουσαι στρυφνοῦ, αἱ δὲ πρὸς τοὺς κροτάφους
<span class="lb" data-page="4.796" data-line="10" id="p4.796.10"></span>μώμου καὶ εἴρωνος, αἱ δὲ κατεσπασμέναι φθόνου. εἶτα
<span class="lb" data-page="4.796" data-line="11" id="p4.796.11"></span>πάλιν οὐ μετὰ πολύ. κοινὸν δὲ βλεφαρίδος μέρος τῆς ἄνω
<span class="lb" data-page="4.796" data-line="12" id="p4.796.12"></span>καὶ κάτω κανθοὶ, δύο μὲν πρὸς τῇ ῥινὶ, δύο δὲ πρὸς τοῖς
<span class="lb" data-page="4.796" data-line="13" id="p4.796.13"></span>κροτάφοις. οἷς μέν εἰσι μακροὶ, κακοηθείας σημεῖον, οἷς
<span class="lb" data-page="4.796" data-line="14" id="p4.796.14"></span>δὲ βραχεῖς, ἤθους βελτίονος. ὧν δὲ οἱ κτένες οἷον κρεῶδες
<span class="lb" data-page="4.796" data-line="15" id="p4.796.15"></span>ἔχοντες πρὸς τῷ μυκτῆρι, πονηρίας. καὶ μετὰ τοῦτο
<span class="lb" data-page="4.796" data-line="16" id="p4.796.16"></span>πάλιν. ὀφθαλμοῦ δὲ τοῦ μὲν λευκοῦ ὁμοίως ἐπὶ πολὺ
<span class="lb" data-page="4.796" data-line="17" id="p4.796.17"></span>πᾶσι τὸ καλούμενον μέλαν διαφέρει. τοῖς μὲν γάρ ἐστι μέλαν, ﻿
<span class="pb" data-page="4.797" id="p4.797"></span>
<span class="lb" data-page="4.797" data-line="1" id="p4.797.1"></span>τοῖς δὲ καὶ σφόδρα γλαυκόν. οἷς δὲ χαροπὸν, τοῦ
<span class="lb" data-page="4.797" data-line="2" id="p4.797.2"></span>βελτίστου σημεῖόν ἐστι, καὶ πρὸς ὀξύτητα ὄψεως κράτιστον.
<span class="lb" data-page="4.797" data-line="3" id="p4.797.3"></span>καὶ δὴ καὶ τούτων ἐφεξῆς τάδε γράφει. τῶν δὲ ὀφθαλμῶν
<span class="lb" data-page="4.797" data-line="4" id="p4.797.4"></span>οἱ μὲν μικροὶ, οἱ δὲ μεγάλοι, οἱ μέσοι δὲ καὶ βέλτιστοι,
<span class="lb" data-page="4.797" data-line="5" id="p4.797.5"></span>καὶ οἱ ἐκτὸς σφόδρα, ἢ ἐντὸς, ἢ μέσως, τούτων οἱ ἐντὸς
<span class="lb" data-page="4.797" data-line="6" id="p4.797.6"></span>μάλιστα ὀξυωπέστατοι ἐπὶ παντὸς ζώου, οἱ δὲ μέσον ἤθους
<span class="lb" data-page="4.797" data-line="7" id="p4.797.7"></span>βελτίστου σημεῖον. καὶ ἢ σκαρδαμυκτικοὶ, ἢ ἀτενεῖς, ἢ μέσοι.
<span class="lb" data-page="4.797" data-line="8" id="p4.797.8"></span>βελτίστου δὲ ἤθους σημεῖον οἱ μέσοι. ἐκείνων δὲ οἱ μὲν
<span class="lb" data-page="4.797" data-line="9" id="p4.797.9"></span>ἀναιδεῖς, οἱ δὲ ἀβέβαιοι. καὶ πάλιν οὐ μετὰ πολλὰ καὶ
<span class="lb" data-page="4.797" data-line="10" id="p4.797.10"></span>τὸν περὶ τῶν ὤτων λόγον ὡδί πως ἔγραψεν. εἰ μὲν πάνυ
<span class="lb" data-page="4.797" data-line="11" id="p4.797.11"></span>μικρὰ, ἢ μέσα, ἢ ἐπανεστηκότα σφόδρα ᾖ, τούτων τὰ μὲν
<span class="lb" data-page="4.797" data-line="12" id="p4.797.12"></span>
<span class="milestone ed2page" data-n="454" data-unit="ed2page" id="ed2page.454"></span> μικρὰ κακοήθους σημεῖον, τὰ δὲ μέσα βελτίστου
<span class="lb" data-page="4.797" data-line="13" id="p4.797.13"></span>ἤθους, τὰ δὲ μεγάλα καὶ ἐπανεστηκότα μωρολογίας καὶ
<span class="lb" data-page="4.797" data-line="14" id="p4.797.14"></span>ἀδολεσχίας. ταῦτα μὲν ἐν τῷ πρώτῳ περὶ ζώων ἱστορίας
<span class="lb" data-page="4.797" data-line="15" id="p4.797.15"></span>Ἀριστοτέλης ἔγραψεν. ὀλίγα δὲ μέμνηται καὶ ἐν ἄλλῳ
<span class="lb" data-page="4.797" data-line="16" id="p4.797.16"></span>συγγράμματι περὶ φυσιογνωμονικῶν θεωρημάτων, ὧν καὶ 
<span class="pb" data-page="4.798" id="p4.798"></span>
<span class="lb" data-page="4.798" data-line="1" id="p4.798.1"></span>παρεθέμην ἄν τινας ῥήσεις, εἰ μήτε μακρολογίας ἔμελλον
<span class="lb" data-page="4.798" data-line="2" id="p4.798.2"></span>ἀποίσεσθαι δόξαν, ἀναλίσκειν τε τὸν χρόνον μάτην, ἐξὸν
<span class="lb" data-page="4.798" data-line="3" id="p4.798.3"></span>ἐπὶ τὸν πάντων ἰατρῶν τε καὶ φιλοσόφων πρῶτον εὑρόντα
<span class="lb" data-page="4.798" data-line="4" id="p4.798.4"></span>τὴν θεωρίαν ταύτην ἀφικέσθαι μάρτυρα, τὸν θεῖον
<span class="lb" data-page="4.798" data-line="5" id="p4.798.5"></span>Ἱπποκράτη. 
</p>
</section>
<section id="s8" title="Chapter 8">
<p>
<span class="lb" data-page="4.798" data-line="6" id="p4.798.6"></span>Γράφει τοίνυν οὕτως ἐν τῷ βιβλίῳ, ἐν ᾧ περὶ
<span class="lb" data-page="4.798" data-line="7" id="p4.798.7"></span>ὑδάτων καὶ ἀέρων καὶ τόπων διδάσκει. πρῶτον μὲν ἐπ’
<span class="lb" data-page="4.798" data-line="8" id="p4.798.8"></span>ἐκείνων τῶν πόλεων, ἃς ἐστράφθαι φησὶ πρὸς ἄρκτους, ὡδί
<span class="lb" data-page="4.798" data-line="9" id="p4.798.9"></span>πως αὐτοῖς ὀνόμασι· τά τε ἤθεα ἀγριώτερα, ἢ ἡμερώτερα.
<span class="lb" data-page="4.798" data-line="10" id="p4.798.10"></span>καὶ μετὰ ταῦτα πάλιν ἐπὶ τῶν πρὸς ἀνατολὴν ἐστραμμένων
<span class="lb" data-page="4.798" data-line="11" id="p4.798.11"></span>ὡδί· λαμπρόφωνοί τε οἱ ἄνθρωποι, ὀργήν τε καὶ ξύνεσιν
<span class="lb" data-page="4.798" data-line="12" id="p4.798.12"></span>βελτίους τῶν πρὸς βορᾶν. ἔπειτα προελθὼν ἐπὶ πλέον περὶ
<span class="lb" data-page="4.798" data-line="13" id="p4.798.13"></span>τῶν αὐτῶν ὡδί πως διεξέρχεται τὴν Ἀσίαν. πλεῖστον δὲ
<span class="lb" data-page="4.798" data-line="14" id="p4.798.14"></span>διαφέρειν φημὶ τῆς Εὐρώπης εἰς τὰς φύσιας τῶν ξυμπάντων
<span class="lb" data-page="4.798" data-line="15" id="p4.798.15"></span>τῶν ἐκ γῆς φυομένων καὶ τῶν ἀνθρώπων. πολὺ γὰρ καλλίω
<span class="lb" data-page="4.798" data-line="16" id="p4.798.16"></span>καὶ μείζω πάντα γίγνονται ἐν τῇ Ἀσίᾳ, ἥ τε χώρη τῆς
<span class="lb" data-page="4.798" data-line="17" id="p4.798.17"></span>χώρας ἡμερωτέρα, καὶ τὰ ἤθεα τῶν ἀνθρώπων ἡμερώτερα.
<span class="lb" data-page="4.798" data-line="18" id="p4.798.18"></span>τὸ δ’ αἴτιον τούτων ἡ κρᾶσις τῶν ὡρέων. τὴν κρᾶσιν 
<span class="pb" data-page="4.799" id="p4.799"></span>
<span class="lb" data-page="4.799" data-line="1" id="p4.799.1"></span>αἰτίαν εἶναί φησιν οὐ μόνον τῶν ἄλλων, ἃ διεξῆλθεν, ἀλλὰ
<span class="lb" data-page="4.799" data-line="2" id="p4.799.2"></span>καὶ τῶν ἠθῶν. ὅτι δὲ τὴν τῶν ὡρῶν κρᾶσιν ἐν θερμότητι
<span class="lb" data-page="4.799" data-line="3" id="p4.799.3"></span>καὶ ψυχρότητι, ξηρότητί τε καὶ ὑγρότητι διαλλάττειν ἑτέραν
<span class="lb" data-page="4.799" data-line="4" id="p4.799.4"></span>τῆς ἑτέρας φησὶ, παμπόλλας ῥήσεις παρεθέμην ἐν τῇ πραγματείᾳ,
<span class="lb" data-page="4.799" data-line="5" id="p4.799.5"></span>καθ’ ἣν ἐπιδείκνυμι τὴν αὐτὴν φυλάττοντα δόξαν
<span class="lb" data-page="4.799" data-line="6" id="p4.799.6"></span>αὐτὸν περὶ τῶν στοιχείων ἐν τῇ περὶ φύσεως ἀνθρώπου
<span class="lb" data-page="4.799" data-line="7" id="p4.799.7"></span>βίβλῳ, καὶ τἄλλα πάντα συγγράμματα. ἀλλὰ καὶ κατὰ τὰς
<span class="lb" data-page="4.799" data-line="8" id="p4.799.8"></span>ἑπομένας ῥήσεις τῇ προκειμένῃ ταὐτὸν διδάσκων γράφει
<span class="lb" data-page="4.799" data-line="9" id="p4.799.9"></span>ὡδὶ περὶ τῆς εὐκράτου χώρας, ἣν καὶ τὰ τῶν ἀνθρώπων
<span class="lb" data-page="4.799" data-line="10" id="p4.799.10"></span>ἤθη φησὶ ποιεῖν εὔκρατα. οὔτε γὰρ ὑπὸ τοῦ θερμοῦ ἐκκέκαυται,
<span class="lb" data-page="4.799" data-line="11" id="p4.799.11"></span>λέγει, οὔτε ὑπὸ τῶν αὐχμῶν καὶ ἀνυδρίης ἀνεξήρανται,
<span class="lb" data-page="4.799" data-line="12" id="p4.799.12"></span>οὔτε ὑπὸ ψύξεως πέττεται. διὰ τούτων οὖν ἐφεξῆς
<span class="lb" data-page="4.799" data-line="13" id="p4.799.13"></span>φησι. τὸ δὲ ἀνδρεῖον, καὶ τὸ ταλαίπωρον, καὶ τὸ θυμοειδὲς
<span class="lb" data-page="4.799" data-line="14" id="p4.799.14"></span>οὐκ ἂν δύναιτο ἐν τοιαύτῃ φύσει ἐγγίγνεσθαι, οὔτε
<span class="lb" data-page="4.799" data-line="15" id="p4.799.15"></span>ὁμοφύλου, οὔτε ἀλλοφύλου. ἀλλὰ τὴν ἡδονὴν ἀνάγκη κρατέειν.
<span class="lb" data-page="4.799" data-line="16" id="p4.799.16"></span>καὶ μέντοι κατωτέρω πάλιν ἐν τῷ αὐτῷ συγγράμματι
<span class="lb" data-page="4.799" data-line="17" id="p4.799.17"></span>τάδε γράφει. περὶ δὲ τῆς ἀθυμίης τῶν ἀνθρώπων, καὶ τῆς
<span class="lb" data-page="4.799" data-line="18" id="p4.799.18"></span>ἀνανδρείης, ὅτι ἀπολεμώτεροί εἰσιν τῶν Εὐρωπαίων οἱ 
<span class="pb" data-page="4.800" id="p4.800"></span>
<span class="lb" data-page="4.800" data-line="1" id="p4.800.1"></span>Ἀσιηνοὶ καὶ ἡμερώτεροι τὰ ἤθεα, αἱ ὧραι αἴτιαι μάλιστα,
<span class="lb" data-page="4.800" data-line="2" id="p4.800.2"></span>οὐ μεγάλας τὰς μεταβολὰς ποιεύμεναι οὔτε ἐπὶ τὸ θερμὸν
<span class="lb" data-page="4.800" data-line="3" id="p4.800.3"></span>οὔτε ἐπὶ τὸ ψυχρὸν, ἀλλὰ παραπλήσιαι. καὶ μέντοι καὶ
<span class="lb" data-page="4.800" data-line="4" id="p4.800.4"></span>μετ’ ὀλίγα πάλιν εἶπεν οὕτως. εὑρήσεις δὲ καὶ τῶν Ἀσιηνῶν
<span class="lb" data-page="4.800" data-line="5" id="p4.800.5"></span>διαφέροντας αὐτοὺς ἑωϋτῶν, καὶ τοὺς μὲν βελτίονας, τοὺς
<span class="lb" data-page="4.800" data-line="6" id="p4.800.6"></span>δὲ φαυλοτέρους ὄντας. τούτων δὲ αἱ μεταβολαὶ αἰτίαι τῶν
<span class="lb" data-page="4.800" data-line="7" id="p4.800.7"></span>ὡρέων, ὥσπερ μοι εἴρηται ἐν τοῖσι προτέροισι. καὶ κατωτέρω
<span class="lb" data-page="4.800" data-line="8" id="p4.800.8"></span>τοῦ συγγράμματος, ἡνίκα περὶ τῶν τὴν Εὐρώπην
<span class="lb" data-page="4.800" data-line="9" id="p4.800.9"></span>οἰκούντων ὁ λόγος αὐτῷ γίγνεται, τάδε γράφει. τὸ δὲ
<span class="lb" data-page="4.800" data-line="10" id="p4.800.10"></span>ἄγριον καὶ τὸ ἄμικτον καὶ θυμοειδὲς ἐν τῇ τοιαύτῃ φύσει
<span class="lb" data-page="4.800" data-line="11" id="p4.800.11"></span>γίγνεται. καὶ μετὰ ταῦτα πάλιν ἐν ἑτέρᾳ ῥήσει γράφει ταυτί.
<span class="lb" data-page="4.800" data-line="12" id="p4.800.12"></span>ὅσοι μὲν ὀρεινὴν χώρην οἰκοῦσι, καὶ τραχεῖαν, καὶ ὑψηλὴν,
<span class="lb" data-page="4.800" data-line="13" id="p4.800.13"></span>καὶ ἄνυδρον, καὶ μεταβολαὶ αὐτέοισι γίγνονται τῶν ὡρέων,
<span class="lb" data-page="4.800" data-line="14" id="p4.800.14"></span>μέγα δὲ τὸ διάφορον ἐνταῦθα. <span class="milestone ed2page" data-n="455" data-unit="ed2page" id="ed2page.455"></span> εἰκὸς γὰρ εἴδεα μεγάλα
<span class="lb" data-page="4.800" data-line="15" id="p4.800.15"></span>εἶναι, καὶ πρὸς τὸ ταλαίπωρον καὶ ἀνδρεῖον εὖ πεφυκότα,
<span class="lb" data-page="4.800" data-line="16" id="p4.800.16"></span>καὶ τό γε ἄγριον καὶ θηριῶδες αἱ τοιαῦται φύσιες οὐχ
<span class="lb" data-page="4.800" data-line="17" id="p4.800.17"></span>ἥκιστα ἔχουσιν. ὅσοι δὲ κοῖλα χωρία καὶ λοιμώδεα καὶ
<span class="lb" data-page="4.800" data-line="18" id="p4.800.18"></span>πνιγηρὰ, καὶ τῶν θερμῶν πνευμάτων πλέον μέρος μετέχουσιν
<span class="lb" data-page="4.800" data-line="19" id="p4.800.19"></span>ἢ τῶν ψυχρῶν, ὕδασί τε χρέονται θερμοῖσιν, οὗτοι δὲ μεγάλοι 
<span class="pb" data-page="4.801" id="p4.801"></span>
<span class="lb" data-page="4.801" data-line="1" id="p4.801.1"></span>μὲν οὐκ ἂν εἴησαν, οὐδ’ εὐμήκεες, εὐρέες δὲ πεφυκότες,
<span class="lb" data-page="4.801" data-line="2" id="p4.801.2"></span>καὶ σαρκώδεες, καὶ μελανότριχες, καὶ αὐτοὶ μέλανες
<span class="lb" data-page="4.801" data-line="3" id="p4.801.3"></span>μᾶλλον, ἢ λευκότεροι, φλεγματίαι τε ἧσσον, ἢ χολώδεες, τὸ
<span class="lb" data-page="4.801" data-line="4" id="p4.801.4"></span>δὲ ἀνδρεῖον καὶ τὸ ταλαίπωρον ἐν τῇ ψυχῇ φύσει μὲν οὐκ
<span class="lb" data-page="4.801" data-line="5" id="p4.801.5"></span>ἂν ὁμοίως ἔχοιεν νόμος δὲ προσγενόμενος ὑπεργάσεται.
<span class="lb" data-page="4.801" data-line="6" id="p4.801.6"></span>
<span class="milestone ed1page" data-n="349" data-unit="ed1page" id="ed1page.349"></span> νόμον εἴρηκε δηλονότι τὴν νόμιμον ἐν ἑκάστῃ χώρᾳ
<span class="lb" data-page="4.801" data-line="7" id="p4.801.7"></span>τοῦ βίου διαγωγὴν, ἣν δὴ καὶ τροφὴν, καὶ παιδείαν, καὶ
<span class="lb" data-page="4.801" data-line="8" id="p4.801.8"></span>συνήθειαν ἐπιχώριον ὀνομάζομεν, οὗ καὶ αὐτοῦ μεμνήσομαι
<span class="lb" data-page="4.801" data-line="9" id="p4.801.9"></span>πρὸς τὸν ὀλίγον ὕστερον εἰρησόμενον λόγον. ἐν γὰρ τῷ
<span class="lb" data-page="4.801" data-line="10" id="p4.801.10"></span>παρόντι προσθεῖναι ταύτας ἔτι βούλομαι τὰς ῥήσεις αὐτοῦ.
<span class="lb" data-page="4.801" data-line="11" id="p4.801.11"></span>ὅσοι δὲ ὑψηλὴν οἰκέουσι χώρην, ἢ λισσὴν καὶ ἀνεμώδεα
<span class="lb" data-page="4.801" data-line="12" id="p4.801.12"></span>καὶ ἔνυδρον, εἶεν ἂν εἴδεα μεγάλοι, καὶ ἑωϋτοῖσι παραπλήσιοι,
<span class="lb" data-page="4.801" data-line="13" id="p4.801.13"></span>καὶ ἀνανδρότεροι δὲ καὶ ἡμερώτεραι τούτων αἱ γνῶμαι.
<span class="lb" data-page="4.801" data-line="14" id="p4.801.14"></span>καὶ συνάπτων γε ἐφεξῆς περὶ τοῦ χωρίου ἔτι τάδε γράφει.
<span class="lb" data-page="4.801" data-line="15" id="p4.801.15"></span>ὅσοι δὲ λεπτὰ, καὶ ἄνυδρα, καὶ ψιλὰ, τῇσι μεταβολῇσι τῶν
<span class="lb" data-page="4.801" data-line="16" id="p4.801.16"></span>ὡρέων οὐκ εὔκριτα ἔχει τῇ χώρῃ τὰ εἴδεα, ἀλλὰ σκληρὰ
<span class="lb" data-page="4.801" data-line="17" id="p4.801.17"></span>καὶ εὔτονα, καὶ ξανθότερα, οἷς μελανώτερα εἶναι τὰ εἴδεα, ﻿
<span class="pb" data-page="4.802" id="p4.802"></span>
<span class="lb" data-page="4.802" data-line="1" id="p4.802.1"></span>καὶ τὰς ὁρμὰς αὐθάδεας τε καὶ ἰδιογνώμονας. καὶ τί γὰρ,
<span class="lb" data-page="4.802" data-line="2" id="p4.802.2"></span>ἵνα μὴ πολλῶν μνημονεύσω ῥήσεων αὐτοῦ, ἐφεξῆς ἐρεῖ; εὑρήσεις
<span class="lb" data-page="4.802" data-line="3" id="p4.802.3"></span>γὰρ ἐπὶ τὸ πολὺ τῆς χώρης τῇ φύσει ἀκολουθοῦντα
<span class="lb" data-page="4.802" data-line="4" id="p4.802.4"></span>καὶ τὰ εἴδεα τῶν ἀνθρώπων καὶ τοὺς τρόπους. αὐτὴν δὲ
<span class="lb" data-page="4.802" data-line="5" id="p4.802.5"></span>δηλονότι τὴν χώρην κατὰ τὸ θερμόν τε καὶ ψυχρὸν καὶ
<span class="lb" data-page="4.802" data-line="6" id="p4.802.6"></span>ξηρὸν καὶ ὑγρὸν ἑτέρης χώρης διαφέρειν, εἴρηκε πολλάκις
<span class="lb" data-page="4.802" data-line="7" id="p4.802.7"></span>ἐν τῷ συγγράμματι. διὰ γοῦν πάλιν τῶν ἐφεξῆς φησιν· ὅκου
<span class="lb" data-page="4.802" data-line="8" id="p4.802.8"></span>μὲν γὰρ ἡ γῆ πικρὰ, καὶ μαλθακὴ, καὶ ἔνυγρος, καὶ τὰ
<span class="lb" data-page="4.802" data-line="9" id="p4.802.9"></span>ὕδατα κάρτα μετέωρα ἔχουσα, ὥστε θερμὰ εἶναι τοῦ θέρεος,
<span class="lb" data-page="4.802" data-line="10" id="p4.802.10"></span>καὶ τοῦ χειμῶνος ψυχρὰ, καὶ τῶν ὡρέων καλῶς κεῖται, ἐνταῦθα
<span class="lb" data-page="4.802" data-line="11" id="p4.802.11"></span>καὶ οἱ ἄνθρωποι σαρκώδεές εἰσι, καὶ ἄναρθροι, καὶ
<span class="lb" data-page="4.802" data-line="12" id="p4.802.12"></span>ὑγροὶ, καὶ ταλαίπωροι, καὶ τὴν ψυχὴν κακοὶ, ὥστε ἐπὶ πολὺ
<span class="lb" data-page="4.802" data-line="13" id="p4.802.13"></span>τό γε ῥᾴθυμον καὶ τὸ ὑπνηλὸν ἔνεστιν ἐν αὐτοῖς ἰδεῖν, ἔς
<span class="lb" data-page="4.802" data-line="14" id="p4.802.14"></span>τε τὰς τέχνας παχέες, καὶ οὐ λεπτοὶ, οὐδὲ ὀξέες. ἐν τούτοις
<span class="lb" data-page="4.802" data-line="15" id="p4.802.15"></span>πάλιν ἐδήλωσε σαφέστατα, μὴ μόνον τὰ ἤθη ταῖς τῶν ὡρῶν
<span class="lb" data-page="4.802" data-line="16" id="p4.802.16"></span>κράσεσιν, ἀλλὰ καὶ τὴν ἀμβλύτητα τῆς διανοίας, ὥσπερ οὖν
<span class="lb" data-page="4.802" data-line="17" id="p4.802.17"></span>καὶ τὴν σύνεσιν ἑπομένην. ὅμοια δὲ τούτοις καὶ κατὰ τὴν
<span class="lb" data-page="4.802" data-line="18" id="p4.802.18"></span>ἐχομένην ῥῆσιν ὑπ’ αὐτοῦ γέγραπται αὐτοῖς ὀνόμασιν. ὅκου 
<span class="pb" data-page="4.803" id="p4.803"></span>
<span class="lb" data-page="4.803" data-line="1" id="p4.803.1"></span>δέ ἐστιν ἡ χώρη ψιλή τε καὶ ἀνώχυρος, καὶ τρηχείη, καὶ
<span class="lb" data-page="4.803" data-line="2" id="p4.803.2"></span>ὑπὸ τοῦ χειμῶνος πιεζομένη, ἢ καὶ ὑπὸ τοῦ ἡλίου κεκαυμένη,
<span class="lb" data-page="4.803" data-line="3" id="p4.803.3"></span>ἐνταῦθα σκληρούς τε καὶ ἰσχυροὺς, καὶ διηρθρωμένους,
<span class="lb" data-page="4.803" data-line="4" id="p4.803.4"></span>καὶ εὐτόνους, καὶ δασέας ἴδοις, τό τε ἐργαστικὸν ὀξὺ
<span class="lb" data-page="4.803" data-line="5" id="p4.803.5"></span>ἐνεὸν ἐν τῇ φύσει τῇ τοιαύτῃ, καὶ τὸ ἄγρυπνον, τά τε ἤθεα
<span class="lb" data-page="4.803" data-line="6" id="p4.803.6"></span>καὶ τὰς ὀργὰς αὐθάδεας καὶ ἰδιογνώμονας, τοῦ τε ἀγρίου
<span class="lb" data-page="4.803" data-line="7" id="p4.803.7"></span>μᾶλλον μετέχοντας ἢ τοῦ ἡμέρου, ἔς τε τὰς τέχνας ὀξυτέρούς
<span class="lb" data-page="4.803" data-line="8" id="p4.803.8"></span>τε καὶ συνετωτέρους, καὶ τὰ πολέμου ἀμείνους εὑρήσεις.
<span class="lb" data-page="4.803" data-line="9" id="p4.803.9"></span>ἐν τούτῳ πάλιν τῷ λόγῳ σαφῶς οὐ μόνον τὰ ἤθη ταῖς τῆς
<span class="lb" data-page="4.803" data-line="10" id="p4.803.10"></span>χώρας κράσεσιν ἀκόλουθά φησιν ὑπάρχειν, ἀλλὰ καὶ πρὸς
<span class="lb" data-page="4.803" data-line="11" id="p4.803.11"></span>τὰς τέχνας τοὺς μὲν ὀξυτέρους, τοὺς δὲ ἀσυνετωτέρους, τοὺς
<span class="lb" data-page="4.803" data-line="12" id="p4.803.12"></span>δὲ ἀμβλυτέρους τε καὶ παχέας τὴν διάνοιαν. οὐκέτ’ οὖν
<span class="lb" data-page="4.803" data-line="13" id="p4.803.13"></span>δέομαι τῶν κατὰ τὸ δεύτερον ἢ τὸ ἕκτον τῶν ἐπιδημίων
<span class="lb" data-page="4.803" data-line="14" id="p4.803.14"></span>γεγραμμένων φυσιογνωμονικῶν γνωρισμάτων ἁπάντων μνημονεύειν,
<span class="lb" data-page="4.803" data-line="15" id="p4.803.15"></span>ἀλλ’ ἀρκεῖ παραγράψαι δείγματος ἕνεκα τήνδε τὴν λέξιν
<span class="lb" data-page="4.803" data-line="16" id="p4.803.16"></span>αὐτοῦ. ὧν ἡ φλὲψ ἡ ἐν ἀγκῶνι σφύζει, μανικοὶ καὶ ὀξύθυμοι,
<span class="lb" data-page="4.803" data-line="17" id="p4.803.17"></span>ὧν δ’ ἂν ἀτρεμέῃ, τυφώδεις. κατὰ δὲ τὴν ῥῆσιν ὁ λόγος ἐστὶ
<span class="lb" data-page="4.803" data-line="18" id="p4.803.18"></span>τοιοῦτος. ὧν ἀνθρώπων ἡ κατὰ τὸν ἀγκῶνα ἀρτηρία σφοδροτάτην 
<span class="pb" data-page="4.804" id="p4.804"></span>
<span class="lb" data-page="4.804" data-line="1" id="p4.804.1"></span>ποιεῖται τὴν κίνησιν; οὗτοι μανικοί εἰσι. φλέβας
<span class="lb" data-page="4.804" data-line="2" id="p4.804.2"></span>μὲν γὰρ καὶ τὰς ἀρτηρίας ἐκάλουν οἱ παλαιοὶ, ὡς δέδεικται
<span class="lb" data-page="4.804" data-line="3" id="p4.804.3"></span>πολλάκις, οὐδέπω δὲ πᾶσαν ἀρτηριῶν κίνησιν ὠνόμαζον
<span class="lb" data-page="4.804" data-line="4" id="p4.804.4"></span>σφυγμὸν, ἀλλὰ μόνον τὴν <span class="milestone ed2page" data-n="456" data-unit="ed2page" id="ed2page.456"></span> αἰσθητὴν αὐτὴν, αὐτῷ τῷ
<span class="lb" data-page="4.804" data-line="5" id="p4.804.5"></span>ἀνθρώπῳ πάντως οὖσαν σφοδράν. Ἱπποκράτης δὲ, ὡς καὶ
<span class="lb" data-page="4.804" data-line="6" id="p4.804.6"></span>πρῶτος ἄρξας τοῦ μετὰ ταῦτα κρατήσαντος ἔθους, εἴρηκέ
<span class="lb" data-page="4.804" data-line="7" id="p4.804.7"></span>που σφυγμὸν ἁπασῶν τῶν ἀρτηριῶν τὴν κίνησιν, ὁποία τις
<span class="lb" data-page="4.804" data-line="8" id="p4.804.8"></span>ἂν εἴη. κατὰ μέντοι τήνδε τὴν ῥῆσιν ἔτι τῷ παλαιοτέρῳ
<span class="lb" data-page="4.804" data-line="9" id="p4.804.9"></span>τρόπῳ τῆς ἑρμηνείας χρώμενος ἐκ σφοδρᾶς κινήσεως τῆς
<span class="lb" data-page="4.804" data-line="10" id="p4.804.10"></span>ἀρτηρίας ἐτεκμῄρατο τὸν μανικὸν καὶ ὀξύθυμον ἄνθρωπον,
<span class="lb" data-page="4.804" data-line="11" id="p4.804.11"></span>ἐπεὶ διὰ τὸ πλῆθος τῆς ἐν τῇ καρδίᾳ θερμασίας οὕτω
<span class="lb" data-page="4.804" data-line="12" id="p4.804.12"></span>σφύζουσιν αἵδε αἱ ἀρτηρίαι. καὶ μανικοὺς μὲν γὰρ καὶ
<span class="lb" data-page="4.804" data-line="13" id="p4.804.13"></span>ὀξυθύμους τὸ πλῆθος τῆς θερμασίας ἐργάζεται, νωθροὺς
<span class="lb" data-page="4.804" data-line="14" id="p4.804.14"></span>δὲ καὶ βαρεῖς καὶ δυσκινήτους ἡ τῆς κράσεως ψυχρότης. 
</p>
</section>
<section id="s9" title="Chapter 9">
<p>
<span class="lb" data-page="4.804" data-line="15" id="p4.804.15"></span>Ἱπποκράτης μὲν οὖν ἐπιδείξας ἐν ὅλῳ τῷ
<span class="lb" data-page="4.804" data-line="16" id="p4.804.16"></span>περὶ ὑδάτων καὶ ὡρῶν κράσεως συγγράμματι, σώματος κράσει
<span class="lb" data-page="4.804" data-line="17" id="p4.804.17"></span>ἕπεσθαι τὰς τῆς ψυχῆς δυνάμεις, οὐ μόνον ὅσαι κατὰ
<span class="lb" data-page="4.804" data-line="18" id="p4.804.18"></span>τὸ θυμοειδὲς ἢ ἐπιθυμητικὸν αὐτῆς εἰσιν, ἀλλὰ καὶ τὰς 
<span class="pb" data-page="4.805" id="p4.805"></span>
<span class="lb" data-page="4.805" data-line="1" id="p4.805.1"></span>κατὰ τὸ λογιστικὸν ἁπάσας, ἀξιοπιστότατός ἐστι μάρτυς,
<span class="lb" data-page="4.805" data-line="2" id="p4.805.2"></span>εἴ γέ τις ἐπὶ μάρτυρι ποιοῖτο, καθάπερ ἐνίοις ἔθος ἐστὶ,
<span class="lb" data-page="4.805" data-line="3" id="p4.805.3"></span>τὴν τῶν δογμάτων ἀλήθειαν. ἐγὼ δ’ οὐχ ὡς μάρτυρι τἀνδρὶ
<span class="lb" data-page="4.805" data-line="4" id="p4.805.4"></span>πιστεύω τοῖς πολλοῖς ὡσαύτως, ἀλλ’ ὅτι τὰς ἀποδείξεις
<span class="lb" data-page="4.805" data-line="5" id="p4.805.5"></span>αὐτοῦ βεβαίας ὁρῶ, διὰ τοῦτο γοῦν καὶ αὐτὸν ἐπαινῶ τὸν
<span class="lb" data-page="4.805" data-line="6" id="p4.805.6"></span>Ἱπποκράτην. τίς γὰρ οὐχ ὁρᾷ τὸ σῶμα καὶ τὴν ψυχὴν.
<span class="lb" data-page="4.805" data-line="7" id="p4.805.7"></span>ἁπάντων τῶν ὑπὸ ταῖς ἄρκτοις ἀνθρώπων ἐναντιώτατα διακείμενα
<span class="lb" data-page="4.805" data-line="8" id="p4.805.8"></span>τοῖς ἐγγὺς τῆς διακεκαυμένης ζώνης; ἢ τίς οὐκ οἶδε
<span class="lb" data-page="4.805" data-line="9" id="p4.805.9"></span>τοὺς ἐν τῷ μέσῳ τούτων, ὅσοι τὴν εὔκρατον οἰκοῦσι χώραν,
<span class="lb" data-page="4.805" data-line="10" id="p4.805.10"></span>ἀμείνους τε τὰ σώματα καὶ τὰ τῆς ψυχῆς ἤθη καὶ σύνεσιν
<span class="lb" data-page="4.805" data-line="11" id="p4.805.11"></span>καὶ φρόνησιν ἐκείνων τῶν ἀνθρώπων; ἀλλὰ διά τινας τῶν
<span class="lb" data-page="4.805" data-line="12" id="p4.805.12"></span>Πλατωνικοὺς μὲν ἑαυτοὺς ὀνομαζόντων, ἡγουμένους δὲ ἐμποδίζεσθαι
<span class="lb" data-page="4.805" data-line="13" id="p4.805.13"></span>μὲν ἐν ταῖς νόσοις τὴν ψυχὴν ὑπὸ τοῦ σώματος,
<span class="lb" data-page="4.805" data-line="14" id="p4.805.14"></span>ὑγιαίνοντος δὲ ἰδίᾳ ἐνεργεῖν, οὔτε ὠφελουμένην, οὔτε βλαπτομένην
<span class="lb" data-page="4.805" data-line="15" id="p4.805.15"></span>ὑπ’ αὐτοῦ, ἀναγράψω τινὰς ῥήσεις τοῦ Πλάτωνος,
<span class="lb" data-page="4.805" data-line="16" id="p4.805.16"></span>ἐν αἷς ἀποφαίνεταί τινας διὰ τὴν τῶν τόπων κρᾶσιν
<span class="lb" data-page="4.805" data-line="17" id="p4.805.17"></span>εἰς φρόνησιν ὠφελουμένους τε καὶ βλαπτομένους ἄνευ τοῦ
<span class="lb" data-page="4.805" data-line="18" id="p4.805.18"></span>νοσεῖν τὸ σῶμα. κατὰ μέν γε τὰ πρῶτα τῶν Τιμαίου λόγων 
<span class="pb" data-page="4.806" id="p4.806"></span>
<span class="lb" data-page="4.806" data-line="1" id="p4.806.1"></span>ἔγραψε· Ταύτην δὴ τὴν σύμπασαν διακόσμησιν καὶ σύνταξιν
<span class="lb" data-page="4.806" data-line="2" id="p4.806.2"></span>ἡ θεὸς προτέρους ἡμᾶς διακοσμήσασα κατῴκισεν, ἐκλεξαμένη
<span class="lb" data-page="4.806" data-line="3" id="p4.806.3"></span>τὸν τόπον, ἐν ᾧ γεγένησθε, τῶν ὡρῶν τὴν εὐκρασίαν
<span class="lb" data-page="4.806" data-line="4" id="p4.806.4"></span>ἐν αὐτῷ κατιδοῦσα, ὅτι ἄνδρας φρονιμωτάτους οἴσει.
<span class="lb" data-page="4.806" data-line="5" id="p4.806.5"></span>ἀλλὰ καὶ συνάπτων ἐφεξῆς· ἅτε οὖν φιλοπόλεμός τε καὶ
<span class="lb" data-page="4.806" data-line="6" id="p4.806.6"></span>φιλόσοφος ἡ θεὸς οὖσα, τὸν προσφερεστάτους αὐτῇ μέλλοντα
<span class="lb" data-page="4.806" data-line="7" id="p4.806.7"></span>οἴσειν τόπον ἄνδρας τοῦτον ἐκλεξαμένη, πρῶτον κατῴκισεν.
<span class="lb" data-page="4.806" data-line="8" id="p4.806.8"></span>ὅτι μὲν οὖν πολὺ δίδωσι τοῖς τόποις, τουτέστι ταῖς
<span class="lb" data-page="4.806" data-line="9" id="p4.806.9"></span>ἐπὶ τῆς γῆς οἰκήσεσιν, εἴς τε τὰ τῆς ψυχῆς ἤθη καὶ σύνεσιν
<span class="lb" data-page="4.806" data-line="10" id="p4.806.10"></span>καὶ φρόνησιν, ἤδη μὲν κᾀκ τούτων ἐστὶ δῆλον, ἀλλὰ κᾀν τῷ
<span class="lb" data-page="4.806" data-line="11" id="p4.806.11"></span>πέμπτῳ τῶν νόμων ὡδί πως ἔγραψε. μηδὲ τοῦθ’ ὑμᾶς λανθανέτω
<span class="lb" data-page="4.806" data-line="12" id="p4.806.12"></span>περὶ τόπων πρὸς τὸ γεννᾷν ἀνθρώπους ἀμείνους
<span class="lb" data-page="4.806" data-line="13" id="p4.806.13"></span>καὶ χείρους. ἐναργῶς πάλιν ἐνταῦθα γεννᾷν τοὺς τόπους
<span class="lb" data-page="4.806" data-line="14" id="p4.806.14"></span>φησὶν ἀμείνους τε καὶ χείρους ἀνθρώπους. καὶ ἐφεξῆς δὲ
<span class="lb" data-page="4.806" data-line="15" id="p4.806.15"></span>πάλιν ἐπιφέρων τοῖσδε φησίν· οἱ μέν γέ που διὰ πνεύματα
<span class="lb" data-page="4.806" data-line="16" id="p4.806.16"></span>παντοῖα καὶ δι’ εἱλήσεις ἀλλόκοτοί τέ εἰσι καὶ ἀπαίσιοι
<span class="lb" data-page="4.806" data-line="17" id="p4.806.17"></span>αὐτῶν, οἱ μὲν δι’ ὕδατα, οἱ δὲ διὰ τὴν ἐκ τῆς γῆς τροφὴν
<span class="lb" data-page="4.806" data-line="18" id="p4.806.18"></span>ἀναδιδοῦσαν, οὐ μόνον τοῖς σώμασιν ἄμεινον καὶ χεῖρον,
<span class="lb" data-page="4.806" data-line="19" id="p4.806.19"></span>ταῖς ψυχαῖς δὲ οὐχ ἧττον δυναμένην πάντα τὰ τοιαῦτα ﻿
<span class="pb" data-page="4.807" id="p4.807"></span>
<span class="lb" data-page="4.807" data-line="1" id="p4.807.1"></span>ἐμποιεῖν. ἐν τούτῳ τῷ λόγῳ πνεύματα σαφῶς φησι καὶ
<span class="lb" data-page="4.807" data-line="2" id="p4.807.2"></span>τὰς ἡλιάσεις, τουτέστι τὰς ἐξ ἡλίου θερμότητας εἰς τὰς
<span class="lb" data-page="4.807" data-line="3" id="p4.807.3"></span>τῆς ψυχῆς δυνάμεις προσθησομένας. εἰ μή τι ἄρα νομίζουσι
<span class="lb" data-page="4.807" data-line="4" id="p4.807.4"></span>διὰ μὲν τὰ πνεύματα, καὶ τὴν τοῦ περιέχοντος ἀέρος θερμότητα
<span class="lb" data-page="4.807" data-line="5" id="p4.807.5"></span>
<span class="milestone ed2page" data-n="457" data-unit="ed2page" id="ed2page.457"></span> καὶ ψυχρότητα, καὶ τὴν τῶν ὑδάτων τε καὶ
<span class="lb" data-page="4.807" data-line="6" id="p4.807.6"></span>τῆς τροφῆς φύσιν ἀμείνους τε καὶ χείρους τὴν ψυχὴν ἀνθρώπους
<span class="lb" data-page="4.807" data-line="7" id="p4.807.7"></span>δύνασθαι γενέσθαι, ταῦτα δὲ αὐτὰ μὴ διὰ μέσων
<span class="lb" data-page="4.807" data-line="8" id="p4.807.8"></span>τῶν κράσεων ἐργάζεσθαι τὰ κατὰ ψυχὴν ἀγαθά τε καὶ
<span class="lb" data-page="4.807" data-line="9" id="p4.807.9"></span>φαῦλα· καὶ γὰρ ταῦτα ἂν εἴη τῇ συνέσει τῶν ἀνδρῶν ἀκόλουθα.
<span class="lb" data-page="4.807" data-line="10" id="p4.807.10"></span>ἀλλ’ ἡμεῖς γε σαφῶς ἴσμεν, ὡς ἕκαστον ἔδεσμα
<span class="lb" data-page="4.807" data-line="11" id="p4.807.11"></span>καταπίνεται μὲν πρῶτον εἰς τὴν γαστέρα, προκατείργασται
<span class="lb" data-page="4.807" data-line="12" id="p4.807.12"></span>δὲ ἐν αὐτῇ, μετὰ ταῦτα δὲ διὰ τῶν ἐξ ἥπατος αὐτῇ καθηκουσῶν
<span class="lb" data-page="4.807" data-line="13" id="p4.807.13"></span>φλεβῶν ἀναληφθὲν ἐργάζεται τοὺς ἐν τῷ σώματι χυμοὺς,
<span class="lb" data-page="4.807" data-line="14" id="p4.807.14"></span>ἐξ ὧν τρέφεται <span class="milestone ed1page" data-n="350" data-unit="ed1page" id="ed1page.350"></span> τἄλλα μόρια πάντα, καὶ σὺν αὐτοῖς
<span class="lb" data-page="4.807" data-line="15" id="p4.807.15"></span>ἐγκέφαλός τε καὶ καρδία καὶ ἧπαρ, ἐν δὲ δὴ τῷ τρέφεσθαι
<span class="lb" data-page="4.807" data-line="16" id="p4.807.16"></span>θερμότερα σφῶν αὐτῶν γίγνεται ψυχρότερά τε καὶ ὑγρότερα
<span class="lb" data-page="4.807" data-line="17" id="p4.807.17"></span>συνεξομοιούμενα τῇ δυνάμει τῶν ἐπικρατούντων χυμῶν. ὡς
<span class="lb" data-page="4.807" data-line="18" id="p4.807.18"></span>σωφρονήσαντες κᾂν νῦν γοῦν οἱ δυσχεραίνοντες, τροφὴν 
<span class="pb" data-page="4.808" id="p4.808"></span>
<span class="lb" data-page="4.808" data-line="1" id="p4.808.1"></span>δύνασθαι τοὺς μὲν σωφρονεστέρους, τοὺς δὲ ἀκολαστοτέρους
<span class="lb" data-page="4.808" data-line="2" id="p4.808.2"></span>ἐργάζεσθαι, καὶ τοὺς μὲν ἀκρατεστέρους, τοὺς δὲ
<span class="lb" data-page="4.808" data-line="3" id="p4.808.3"></span>ἐγκρατεστέρους, καὶ θαρσαλέους, καὶ δειλοὺς, ἡμέρους τε
<span class="lb" data-page="4.808" data-line="4" id="p4.808.4"></span>καὶ πρᾴους, ἐριστικούς τε καὶ φιλονείκους, ἡκέτωσαν πρός
<span class="lb" data-page="4.808" data-line="5" id="p4.808.5"></span>με μαθησόμενοι, τίνα μὲν ἐσθίειν αὐτοὺς χρὴ, τίνα δὲ πίνειν.
<span class="lb" data-page="4.808" data-line="6" id="p4.808.6"></span>εἴς τε γὰρ τὴν ἠθικὴν φιλοσοφίαν ὀνήσονται μέγιστα,
<span class="lb" data-page="4.808" data-line="7" id="p4.808.7"></span>καὶ πρὸς ταύτῃ κατὰ τὰς τοῦ λογιστικοῦ δυνάμεις ἐπιδώσουσιν
<span class="lb" data-page="4.808" data-line="8" id="p4.808.8"></span>εἰς ἀρετὴν, συνετώτεροι καὶ μνημονικώτεροι γενόμενοι
<span class="lb" data-page="4.808" data-line="9" id="p4.808.9"></span>καὶ φιλομαθέστεροι καὶ φρονιμώτεροι. πρὸς γὰρ
<span class="lb" data-page="4.808" data-line="10" id="p4.808.10"></span>ταῖς τροφαῖς καὶ τοῖς πόμασι καὶ τοὺς ἀνέμους αὐτοὺς διδάξω,
<span class="lb" data-page="4.808" data-line="11" id="p4.808.11"></span>καὶ τὰς τοῦ περιέχοντος κράσεις, ἔτι τε τὰς χώρας,
<span class="lb" data-page="4.808" data-line="12" id="p4.808.12"></span>ὁποίας μὲν αἱρεῖσθαι προσήκει, ὁποίας δὲ φεύγειν. 
</p>
</section>
<section id="s10" title="Chapter 10">
<p>
<span class="lb" data-page="4.808" data-line="13" id="p4.808.13"></span>Ἀναμνήσω δὲ πάλιν αὐτοὺς, κᾂν μὴ θέλωσιν,
<span class="lb" data-page="4.808" data-line="14" id="p4.808.14"></span>ὡς ὁ Πλάτων αὐτὸς, ἀφ’ οὗ παρονομάζουσιν ἑαυτοὺς,
<span class="lb" data-page="4.808" data-line="15" id="p4.808.15"></span>οὐχ ἅπαξ ἢ δὶς, ἀλλὰ πολλάκις ἔγραψε περὶ τούτων.
<span class="lb" data-page="4.808" data-line="16" id="p4.808.16"></span>ὡσαύτως δ’ οὖν μοι ἀρκέσει προσθεῖναι κατὰ τὸν ἐνεστῶτα
<span class="lb" data-page="4.808" data-line="17" id="p4.808.17"></span>λόγον πρὸς τῷ περὶ τροφῆς ἐκ Τιμαίου καὶ ἐκ τοῦ δευτέρου
<span class="lb" data-page="4.808" data-line="18" id="p4.808.18"></span>τῶν νόμων, ὧν οἱ μὲν δύο περὶ οἴνου πόσεώς εἰσιν. 
<span class="pb" data-page="4.809" id="p4.809"></span>
<span class="lb" data-page="4.809" data-line="1" id="p4.809.1"></span>Ἆρ’ οὐ νομοθετήσομεν, πρῶτον μὲν τοὺς παῖδας μέχρις
<span class="lb" data-page="4.809" data-line="2" id="p4.809.2"></span>ἐτῶν ὀκτωκαίδεκα τὸ παράπαν οἴνου μὴ γεύεσθαι, διδάσκοντες,
<span class="lb" data-page="4.809" data-line="3" id="p4.809.3"></span>ὡς οὐ χρὴ πῦρ ἐπὶ πῦρ ὀχετεύειν, εἴς τε τὸ σῶμα
<span class="lb" data-page="4.809" data-line="4" id="p4.809.4"></span>καὶ τὴν ψυχὴν, πρὶν ἐπὶ τοὺς πόνους ἐγχειρεῖν πορεύεσθαι,
<span class="lb" data-page="4.809" data-line="5" id="p4.809.5"></span>τὴν ἐκμανῆ εὐλαβούμενοι ἕξιν τῶν νέων; μετὰ δὲ τοῦτο,
<span class="lb" data-page="4.809" data-line="6" id="p4.809.6"></span>οἴνου μὲν δεῖ γεύεσθαι τοῦ μετρίου μέχρι τριάκοντα ἐτῶν·
<span class="lb" data-page="4.809" data-line="7" id="p4.809.7"></span>μέθης δὲ καὶ πολυοινίας τοπαράπαν νέους ἀπέχεσθαι·
<span class="lb" data-page="4.809" data-line="8" id="p4.809.8"></span>τεσσαράκοντα δὲ ἐπιβαίνοντα ἐτῶν, ἐν τοῖς ξυσσιτίοις εὐωχηθέντα,
<span class="lb" data-page="4.809" data-line="9" id="p4.809.9"></span>καλεῖν τούς τε ἄλλους θεοὺς καὶ δὴ καὶ Διόνυσον
<span class="lb" data-page="4.809" data-line="10" id="p4.809.10"></span>παρακαλεῖν εἰς τὴν τῶν πρεσβυτέρων τελετὴν ἅμα καὶ
<span class="lb" data-page="4.809" data-line="11" id="p4.809.11"></span>παιδιάν· ἣν τοῖς ἄλλοις ἀνθρώποις ἐπίκουρον τῆς τοῦ
<span class="lb" data-page="4.809" data-line="12" id="p4.809.12"></span>γήρως αὐστηρότητος ἐδωρήσατο τὸν οἶνον φάρμακον, ὥστε
<span class="lb" data-page="4.809" data-line="13" id="p4.809.13"></span>ἀνίας καὶ δυσθυμίας λήθην γίγνεσθαι, μαλακώτερον ἐκ
<span class="lb" data-page="4.809" data-line="14" id="p4.809.14"></span>σκληροῦ τὸ τῆς ψυχῆς ἦθος, καθάπερ εἰς πῦρ σίδηρον
<span class="lb" data-page="4.809" data-line="15" id="p4.809.15"></span>ἐντεθέντα γιγνόμενον, καὶ οὕτως εὐπλαστότερον εἶναι. ἐκ
<span class="lb" data-page="4.809" data-line="16" id="p4.809.16"></span>ταύτης τῆς ῥήσεως μεμνῆσθαι ποιεῖ καλοὺς καὶ γενναίους
<span class="lb" data-page="4.809" data-line="17" id="p4.809.17"></span>τοὺς Πλατωνικοὺς, καὶ οὐ μόνον ἀφ’ ἧς λέλεκται περὶ πόσεως
<span class="lb" data-page="4.809" data-line="18" id="p4.809.18"></span>οἴνου ἐκείνῳ, ἀλλὰ καὶ περὶ τῆς ἡλικιῶν διαφορᾶς. 
<span class="pb" data-page="4.810" id="p4.810"></span>
<span class="lb" data-page="4.810" data-line="1" id="p4.810.1"></span>ἐμμανῆ μὲν γὰρ εἶναί φησι τὴν τῶν μειρακίων φύσιν, αὐστηρὰν
<span class="lb" data-page="4.810" data-line="2" id="p4.810.2"></span>δὲ καὶ δύσθυμον καὶ σκληρὰν τὴν τῶν γερόντων,
<span class="lb" data-page="4.810" data-line="3" id="p4.810.3"></span>οὐ δή που διὰ τὸν ἀριθμὸν τῶν ἐτῶν, ἀλλὰ διὰ τὴν τοῦ
<span class="lb" data-page="4.810" data-line="4" id="p4.810.4"></span>σώματος ἔχουσαν κρᾶσιν, τὴν οὖσαν ἑκάστῃ τῶν ἡλικιῶν.
<span class="lb" data-page="4.810" data-line="5" id="p4.810.5"></span>ἡ μὲν γὰρ τῶν μειρακίων θερμὴ καὶ πολύαιμος, ἡ δὲ
<span class="lb" data-page="4.810" data-line="6" id="p4.810.6"></span>τῶν γερόντων ὀλίγαιμός τε καὶ ψυχρά. καὶ διὰ τοῦτό γε
<span class="lb" data-page="4.810" data-line="7" id="p4.810.7"></span>αὖ τοῖς μὲν γέρουσιν ὠφέλιμος οἴνου πόσις, <span class="milestone ed2page" data-n="458" data-unit="ed2page" id="ed2page.458"></span> εἰς
<span class="lb" data-page="4.810" data-line="8" id="p4.810.8"></span>συμμετρίαν θερμασίας ἐπανάγουσα τὴν ἐκ τῆς ἡλικίας ψυχρότητα,
<span class="lb" data-page="4.810" data-line="9" id="p4.810.9"></span>τοῖς δ’ αὐξανομένοις ἐναντιωτάτη. ζέουσαν γὰρ
<span class="lb" data-page="4.810" data-line="10" id="p4.810.10"></span>αὐτῶν τὴν φύσιν καὶ σφοδρῶς κινουμένην ὑπερθερμαίνει
<span class="lb" data-page="4.810" data-line="11" id="p4.810.11"></span>τε καὶ εἰς ἀμέτρους τε καὶ σφοδρὰς ἐκμαίνει κινήσεις. ἀλλὰ
<span class="lb" data-page="4.810" data-line="12" id="p4.810.12"></span>Πλάτωνι μὲν καὶ ταῦτα καὶ ἄλλα πολλὰ κατὰ τὸ δεύτερον
<span class="lb" data-page="4.810" data-line="13" id="p4.810.13"></span>τῶν νόμων εἴρηται περὶ πόσεως οἴνου τοῖς βουλομένοις
<span class="lb" data-page="4.810" data-line="14" id="p4.810.14"></span>ἀναγινώσκειν ὠφέλιμα. μόνης δὲ ἐγὼ ἔτι μιᾶς αὐτοῦ ῥήσεως
<span class="lb" data-page="4.810" data-line="15" id="p4.810.15"></span>μνημονεύσω κατὰ τὸ τέλος εἰρημένης ἁπάντων τῶν
<span class="lb" data-page="4.810" data-line="16" id="p4.810.16"></span>περὶ πόσεως λόγων, ἔνθαπερ εἴρηκε τὸν τῶν Καρχηδονίων
<span class="lb" data-page="4.810" data-line="17" id="p4.810.17"></span>λόγον. ἔχει δὲ ἡ ῥῆσις οὕτω. ἀλλ’ ἔτι μᾶλλον τῆς Κρητῶν
<span class="lb" data-page="4.810" data-line="18" id="p4.810.18"></span>καὶ Λακεδαιμονίων χρείας προσθείμην ἂν τῷ Καρχηδονίων 
<span class="pb" data-page="4.811" id="p4.811"></span>
<span class="lb" data-page="4.811" data-line="1" id="p4.811.1"></span>νόμῳ, μηδέποτε μηδένα ἐπὶ στρατοπέδου γεύεσθαι τοῦ πόματος,
<span class="lb" data-page="4.811" data-line="2" id="p4.811.2"></span>ἀλλ’ ὑδροποσίαις συγγίγνεσθαι τοῦτον τὸν χρόνον
<span class="lb" data-page="4.811" data-line="3" id="p4.811.3"></span>ἅπαντα· καὶ κατὰ πόλιν μήτε δούλους γεύεσθαί ποτε,
<span class="lb" data-page="4.811" data-line="4" id="p4.811.4"></span>μηδὲ ἄρχοντας τοῦτον τὸν ἐνιαυτὸν, ὃν ἂν ἄρχωσι, μήτ’
<span class="lb" data-page="4.811" data-line="5" id="p4.811.5"></span>αὖ κυβερνήτας, μήτε δικαστὰς ἐνεργοὺς ὄντας, οἴνου γεύεσθαι
<span class="lb" data-page="4.811" data-line="6" id="p4.811.6"></span>τοπαράπαν, μηδὲ ὅστις βουλευόμενος εἰς βουλὴν
<span class="lb" data-page="4.811" data-line="7" id="p4.811.7"></span>ἀξίαν τινὰ λόγου συνέρχεται, μηδέ γε μεθ’ ἡμέραν τοπαράπαν
<span class="lb" data-page="4.811" data-line="8" id="p4.811.8"></span>μηδένα, εἰ μὴ σωμασκίας ἢ νόσων ἕνεκα, μηδ’
<span class="lb" data-page="4.811" data-line="9" id="p4.811.9"></span>αὖ νύκτωρ, ὅταν ἐπινοῇ τις παῖδας ποιεῖσθαι ἀνὴρ ἢ
<span class="lb" data-page="4.811" data-line="10" id="p4.811.10"></span>γυνή. καὶ ἄλλα δὲ πολλὰ ἄν τις λέγοι, ἐν οἷς τοῖς γε νοῦν
<span class="lb" data-page="4.811" data-line="11" id="p4.811.11"></span>τε καὶ νόμον ἔχουσιν ὀρθὸν οὐ ποτέος οἶνος. ταῦτα τοῦ
<span class="lb" data-page="4.811" data-line="12" id="p4.811.12"></span>Πλάτωνος εἰρηκότος, οὐκ ἐπὶ τῶν νοσούντων σωμάτων,
<span class="lb" data-page="4.811" data-line="13" id="p4.811.13"></span>ἀλλ’ ἐπὶ τῶν ἀμέμπτως ὑγιαινόντων, εἴ γε ὑμῖν δοκοῦσιν, ὦ
<span class="lb" data-page="4.811" data-line="14" id="p4.811.14"></span>γενναιότατοι Πλατωνικοὶ, στρατεύειν, καὶ ἄρχειν, καὶ δοκιμάζειν,
<span class="lb" data-page="4.811" data-line="15" id="p4.811.15"></span>καὶ κυβερνᾷν ναῦς οἱ πίνοντες ὑγιαίνοντες, ἀποκρίνεσθέ
<span class="lb" data-page="4.811" data-line="16" id="p4.811.16"></span>μοι τοὐντεῦθεν ἐρωτῶντι, πότερον οὐχ ὥσπερ τις
<span class="lb" data-page="4.811" data-line="17" id="p4.811.17"></span>τύραννος ὁ ποθεὶς οἶνος κελεύει τὴν ψυχὴν μήτε νοεῖν
<span class="lb" data-page="4.811" data-line="18" id="p4.811.18"></span>ἀκριβῶς, ἃ πρόσθεν ἐνόει, μήτε πράττειν ὀρθῶς, ἃ πρόσθεν
<span class="lb" data-page="4.811" data-line="19" id="p4.811.19"></span>ἔπραττε, καὶ διὰ τοῦτο φυλάττεσθαί φησιν ὁ Πλάτων ﻿
<span class="pb" data-page="4.812" id="p4.812"></span>
<span class="lb" data-page="4.812" data-line="1" id="p4.812.1"></span>ὡς πολέμιον. εἰ γὰρ ἅπαξ εἴσω τοῦ σώματος ἀφίκοιτο, καὶ
<span class="lb" data-page="4.812" data-line="2" id="p4.812.2"></span>τὸν κυβερνήτην κωλύει, ὡς προσήκει, μεταχειρίζεσθαι τοὺς
<span class="lb" data-page="4.812" data-line="3" id="p4.812.3"></span>οἴακας τῆς ναὸς, καὶ τοὺς στρατευομένους σωφρονεῖν ἐν
<span class="lb" data-page="4.812" data-line="4" id="p4.812.4"></span>ταῖς παρατάξεσι, καὶ τοὺς δικαστὰς, ὁπότε οὖν δικαίους
<span class="lb" data-page="4.812" data-line="5" id="p4.812.5"></span>χρὴ εἶναι, ποιεῖ σφάλλεσθαι, καὶ πάντας τοὺς ἄρχοντας
<span class="lb" data-page="4.812" data-line="6" id="p4.812.6"></span>ἄρχειν κακῶς, καὶ προστάττειν οὐδὲν ὑγιές. ἡγεῖται γὰρ τὸν
<span class="lb" data-page="4.812" data-line="7" id="p4.812.7"></span>οἶνον ἀτμῶν θερμῶν ὅλον τὸ σῶμα, καὶ μάλιστα τὴν κεφαλὴν
<span class="lb" data-page="4.812" data-line="8" id="p4.812.8"></span>πληροῦντα, κινήσεως μὲν ἀμετροτέρας αἴτιον γίγνεσθαι τῷ
<span class="lb" data-page="4.812" data-line="9" id="p4.812.9"></span>ἐπιθυμητικῷ μέρει τῆς ψυχῆς καὶ τῷ θυμοειδεῖ, βουλῆς
<span class="lb" data-page="4.812" data-line="10" id="p4.812.10"></span>δὲ προπετεστέρας τῷ λογιστικῷ. καὶ μὴν, εἴπερ οὕτως ἔχει
<span class="lb" data-page="4.812" data-line="11" id="p4.812.11"></span>ταῦτα, διὰ μέσης τῆς κράσεως αἱ εἰρημέναι τῆς ψυχῆς
<span class="lb" data-page="4.812" data-line="12" id="p4.812.12"></span>ἐνέργειαι φαίνονται βλαπτόμεναι, πινόντων ἡμῶν τὸν οἶνον,
<span class="lb" data-page="4.812" data-line="13" id="p4.812.13"></span>ὥσπερ γε πάλιν ὠφελούμεναί τινες. ἀλλὰ γὰρ καὶ τόθ’
<span class="lb" data-page="4.812" data-line="14" id="p4.812.14"></span>ὑμᾶς, ἐὰν βούλησθε, διδάξω καθ’ ἕτερον καιρὸν, ἐκ τοῦ
<span class="lb" data-page="4.812" data-line="15" id="p4.812.15"></span>θερμαίνειν ὅσα βλάπτειν τε καὶ ὠφελεῖν ἡμᾶς οἶνος πέφυκεν.
<span class="lb" data-page="4.812" data-line="16" id="p4.812.16"></span>ἐν δὲ τῷ παρόντι τὴν ἐν τῷ Τιμαίῳ ῥῆσιν παραγράψω,
<span class="lb" data-page="4.812" data-line="17" id="p4.812.17"></span>καθ’ ἣν προσεῖπεν ὁ Πλάτων οὕτως. ταύτῃ κακοὶ
<span class="lb" data-page="4.812" data-line="18" id="p4.812.18"></span>πάντες ἢ καλοὶ διὰ δύο ἀκουσιώτατα γιγνόμεθα, ὧν αἰτιᾶται
<span class="lb" data-page="4.812" data-line="19" id="p4.812.19"></span>μὲν αἰεὶ τοὺς φυτεύοντας τῶν φυτευομένων μᾶλλον, 
<span class="pb" data-page="4.813" id="p4.813"></span>
<span class="lb" data-page="4.813" data-line="1" id="p4.813.1"></span>καὶ τοὺς τρέφοντας τῶν τρεφομένων. ἐφεξῆς δέ φησι. πειρατέον
<span class="lb" data-page="4.813" data-line="2" id="p4.813.2"></span>μὴ ὅπῃ τις δύναται καὶ διὰ τροφῆς, καὶ δι’ ἐπιτηδευμάτων,
<span class="lb" data-page="4.813" data-line="3" id="p4.813.3"></span>μαθημάτων τε φυγεῖν μὲν κακίαν, τοὐναντίον
<span class="lb" data-page="4.813" data-line="4" id="p4.813.4"></span>δὲ ἑλεῖν ἀρετήν· ὥσπερ γὰρ ἐπιτηδεύματα καὶ μαθήματα
<span class="lb" data-page="4.813" data-line="5" id="p4.813.5"></span>κακίας μὲν ἀναιρετικὰ, γεννητικὰ δὲ ἀρετῆς ἐστιν, οὕτω
<span class="lb" data-page="4.813" data-line="6" id="p4.813.6"></span>καὶ ἡ τροφή. λεγομένης ἐνίοτε τροφῆς ὑπ’ αὐτοῦ οὐ μόνον
<span class="lb" data-page="4.813" data-line="7" id="p4.813.7"></span>τῆς ἐπὶ σιτίοις, ἀλλὰ καὶ συμπάσης τῶν παίδων τῆς διαίτης.
<span class="lb" data-page="4.813" data-line="8" id="p4.813.8"></span>οὐχ οἷόν τε οὖν φάναι κατὰ τὸ δεύτερον σημαινόμενον
<span class="lb" data-page="4.813" data-line="9" id="p4.813.9"></span>εἰρῆσθαι νῦν ὑπ’ αὐτοῦ τὴν τροφήν. οὐ γὰρ τοῖς
<span class="lb" data-page="4.813" data-line="10" id="p4.813.10"></span>παισὶν, ἀλλὰ τοῖς τελείοις ποιεῖν κελευόμενος, ἔφη πειρατέον
<span class="lb" data-page="4.813" data-line="11" id="p4.813.11"></span>μὴ ὅπῃ τις δύναται καὶ διὰ τροφῆς καὶ δι’ ἐπιτηδευμάτων,
<span class="lb" data-page="4.813" data-line="12" id="p4.813.12"></span>μαθημάτων τε φυγεῖν τὴν κακίαν, τοὐναντίον
<span class="lb" data-page="4.813" data-line="13" id="p4.813.13"></span>δὲ ἑλεῖν ἀρετήν. <span class="milestone ed2page" data-n="459" data-unit="ed2page" id="ed2page.459"></span> ἐπιτηδεύματα οὖν λέγει τὰ κατὰ
<span class="lb" data-page="4.813" data-line="14" id="p4.813.14"></span>γυμναστικὴν καὶ μουσικὴν μαθήματα, τά τε κατὰ γεωμετρίαν
<span class="lb" data-page="4.813" data-line="15" id="p4.813.15"></span>καὶ ἀριθμητικήν. τροφὴν οὐκ ἄλλην τινὰ νοεῖν οἷόν
<span class="lb" data-page="4.813" data-line="16" id="p4.813.16"></span>τε παρὰ τὴν ἐκ τῶν σιτίων, καὶ ῥοφημάτων, καὶ πομάτων,
<span class="lb" data-page="4.813" data-line="17" id="p4.813.17"></span>ἐξ ὧν ἐστι καὶ οἶνος, ὑπὲρ οὗ πολλὰ διῆλθεν ὁ Πλάτων 
<span class="pb" data-page="4.814" id="p4.814"></span>
<span class="lb" data-page="4.814" data-line="1" id="p4.814.1"></span>ἐν τῷ δευτέρῳ τῶν νόμων. ὅστις δὲ βούλεται καὶ χωρὶς
<span class="lb" data-page="4.814" data-line="2" id="p4.814.2"></span>ἐμοῦ γνῶναί τι περὶ πάσης τῆς ἐν ταῖς τροφαῖς δυνάμεως,
<span class="lb" data-page="4.814" data-line="3" id="p4.814.3"></span>ἔνεστιν ἀναγινώσκειν αὐτῷ τοὺς τρεῖς περὶ τοῦδε τῶν ἡμετέρων
<span class="lb" data-page="4.814" data-line="4" id="p4.814.4"></span>ὑπομνήσεις, καὶ τὸ τέταρτον ἐπ’ αὐταῖς, περὶ εὐχυμίας
<span class="lb" data-page="4.814" data-line="5" id="p4.814.5"></span>τε καὶ κακοχυμίας, οὗ μάλιστα χρῄζομεν εἰς <span class="milestone ed1page" data-n="351" data-unit="ed1page" id="ed1page.351"></span> τὸ
<span class="lb" data-page="4.814" data-line="6" id="p4.814.6"></span>παρόν. πολλὰ μὲν οὖν ἡ κακοχυμία ταῖς τῆς ψυχῆς ἐνεργείαις
<span class="lb" data-page="4.814" data-line="7" id="p4.814.7"></span>λυμαίνεται, σώζει δὲ ἀβλαβεῖς αὐτὰς ἡ εὐχυμία. 
</p>
</section>
<section id="s11" title="Chapter 11">
<p>
<span class="lb" data-page="4.814" data-line="8" id="p4.814.8"></span>Οὔκουν ἀναιρετικὸς ὅδ’ ὁ λόγος ἐστὶ τῶν
<span class="lb" data-page="4.814" data-line="9" id="p4.814.9"></span>ἐκ φιλοσοφίας καλῶν, ἀλλ’ ὑφηγητικός τε καὶ διδασκαλικὸς
<span class="lb" data-page="4.814" data-line="10" id="p4.814.10"></span>ἀγνοουμένου τινὸς ἐν αὐτοῖς τῶν φιλοσόφων. οἵ τε γὰρ
<span class="lb" data-page="4.814" data-line="11" id="p4.814.11"></span>ἡγούμενοι πάντας ἀνθρώπους ἐπιδεκτικοὺς ἀρετῆς ὑπάρχειν,
<span class="lb" data-page="4.814" data-line="12" id="p4.814.12"></span>οἵ τε μηδένα τὴν δικαιοσύνην αἱρεῖσθαι, ὅπερ ἴσον ἐστὶ τῷ
<span class="lb" data-page="4.814" data-line="13" id="p4.814.13"></span>μηδένα γίγνεσθαι φυσικὸν ὅρον, ἐξ ἡμισείας ἑκάτεροι τὴν
<span class="lb" data-page="4.814" data-line="14" id="p4.814.14"></span>ἀνθρωπίνην ἑωράκασι φύσιν. οὔτε γὰρ ἅπαντες ἐχθροὶ
<span class="lb" data-page="4.814" data-line="15" id="p4.814.15"></span>φύονται δικαιοσύνης, οὔθ’ ἅπαντες φίλοι, διὰ τὰς κράσεις
<span class="lb" data-page="4.814" data-line="16" id="p4.814.16"></span>τῶν σωμάτων ἑκάτεροι τοιοῦτοι γενόμενοι. πῶς οὖν, φασὶ,
<span class="lb" data-page="4.814" data-line="17" id="p4.814.17"></span>δικαίως τις ἐπαινοῖτο, καὶ ψέγοιτο, καὶ μισοῖτο, καὶ φιλοῖτο,
<span class="lb" data-page="4.814" data-line="18" id="p4.814.18"></span>γεγενημένος πονηρὸς, ἢ ἀγαθὸς, οὐ δι’ ἑαυτὸν, 
<span class="pb" data-page="4.815" id="p4.815"></span>
<span class="lb" data-page="4.815" data-line="1" id="p4.815.1"></span>ἀλλὰ διὰ τὴν κρᾶσιν, ἣν ἐξ ἄλλων αἰτιῶν φαίνεται λαμβάνων;
<span class="lb" data-page="4.815" data-line="2" id="p4.815.2"></span>ὅτι, φήσομεν, ὑπάρχει τοῦτο πᾶσιν ἡμῖν, ἀσπάζεσθαι
<span class="lb" data-page="4.815" data-line="3" id="p4.815.3"></span>μὲν τὸ ἀγαθὸν, καὶ προσίεσθαι, καὶ φιλεῖν, ἀποστρέφεσθαι
<span class="lb" data-page="4.815" data-line="4" id="p4.815.4"></span>δὲ καὶ μισεῖν καὶ φεύγειν τὸ κακόν· ὅτι οὐκέτι
<span class="lb" data-page="4.815" data-line="5" id="p4.815.5"></span>πρόσεστι σκεπτομένοις, οὔτε εἰ γεννητόν ἐστιν, οὔτε εἰ μὴ
<span class="lb" data-page="4.815" data-line="6" id="p4.815.6"></span>γεννητόν. οὐ γὰρ τὸ ἕτερον αὐτῶν τοιοῦτον ἐποίησεν, οὔτε
<span class="lb" data-page="4.815" data-line="7" id="p4.815.7"></span>κατεσκεύασεν αὐτὸ τοιοῦτον. τούς τ’ οὖν σκορπίους, καὶ
<span class="lb" data-page="4.815" data-line="8" id="p4.815.8"></span>τὰ φαλάγγια, καὶ τὰς ἐχίδνας ἀναιροῦμεν, ὑπὸ τῆς φύσεως
<span class="lb" data-page="4.815" data-line="9" id="p4.815.9"></span>γεγονότα τοιαῦτα καὶ οὐχ ὑφ’ ἑαυτῶν. ἀγέννητόν τε τὸν
<span class="lb" data-page="4.815" data-line="10" id="p4.815.10"></span>πρῶτον καὶ μέγιστον θεὸν ὁ Πλάτων λέγων εἶναι ὅμως
<span class="lb" data-page="4.815" data-line="11" id="p4.815.11"></span>ἀγαθὸν ὀνομάζει, καὶ ἡμεῖς δὲ πάντες φύσει φιλοῦμεν αὐτὸν,
<span class="lb" data-page="4.815" data-line="12" id="p4.815.12"></span>ὄντα τοιοῦτον ἐξ αἰῶνος, οὐχ ὑφ’ ἑαυτοῦ γενόμενον
<span class="lb" data-page="4.815" data-line="13" id="p4.815.13"></span>ἀγαθόν· ὅλως γὰρ οὐδ’ ἐγένετό ποτε, διαπαντὸς ὢν ἀγέννητος
<span class="lb" data-page="4.815" data-line="14" id="p4.815.14"></span>καὶ ἀΐδιος. εἰκότως οὖν καὶ τῶν ἀνθρώπων τοὺς
<span class="lb" data-page="4.815" data-line="15" id="p4.815.15"></span>πονηροὺς μισοῦμεν οὐ προλογιζόμενοι τὸ ποιῆσαν αἴτιον
<span class="lb" data-page="4.815" data-line="16" id="p4.815.16"></span>αὐτοὺς τοιούτους. ἔμπαλιν δὲ προσιέμεθα καὶ φιλοῦμεν
<span class="lb" data-page="4.815" data-line="17" id="p4.815.17"></span>τοὺς ἀγαθοὺς, εἴτ’ ἐκ φύσεως, εἴτ’ ἐκ παιδείας καὶ διδασκαλίας,
<span class="lb" data-page="4.815" data-line="18" id="p4.815.18"></span>εἴτ’ ἐκ προαιρέσεώς τε καὶ ἀσκήσεως ἐγένοντο
<span class="lb" data-page="4.815" data-line="19" id="p4.815.19"></span>τοιοῦτοι. καὶ μέντοι καὶ ἀποκτείνομεν τοὺς ἀνιάτους καὶ 
<span class="pb" data-page="4.816" id="p4.816"></span>
<span class="lb" data-page="4.816" data-line="1" id="p4.816.1"></span>πονηροὺς διὰ τρεῖς αἰτίας εὐλόγους, ἵνα μὴ ἡμᾶς ἀδικήσωσι
<span class="lb" data-page="4.816" data-line="2" id="p4.816.2"></span>ζῶντες, εἰς φόβον τε τοὺς ὁμοίους αὐτοῖς ἐνάγωσιν,
<span class="lb" data-page="4.816" data-line="3" id="p4.816.3"></span>ὡς κολασθησομένους ἐφ’ οἷς ἂν ἀδικήσωσι. καὶ τρίτον ἐστὶ,
<span class="lb" data-page="4.816" data-line="4" id="p4.816.4"></span>καὶ αὐτοῖς ἐκείνοις ἄμεινον τεθνάναι διεφθαρμένοις οὕτω
<span class="lb" data-page="4.816" data-line="5" id="p4.816.5"></span>τὴν ψυχὴν, ὡς ἀνίατον ἔχειν τὴν κακίαν, ὡς μηδ’ ὑπὸ τῶν
<span class="lb" data-page="4.816" data-line="6" id="p4.816.6"></span>Μουσῶν αὐτῶν παιδεύεσθαι, μηδέ γε ὑπὸ Σωκράτους ἢ
<span class="lb" data-page="4.816" data-line="7" id="p4.816.7"></span>Πυθαγόρα βελτίους γενέσθαι. θαυμάζω δὲ ἐν τῷδε τῶν
<span class="lb" data-page="4.816" data-line="8" id="p4.816.8"></span>Στωϊκῶν ἅπαντας μὲν ἀνθρώπους εἰς ἀρετῆς κτῆσιν ἐπιτηδείως
<span class="lb" data-page="4.816" data-line="9" id="p4.816.9"></span>ἔχειν οἰομένων, διαστρέφεσθαι δὲ ὑπὸ τῶν οὐ καλῶς
<span class="lb" data-page="4.816" data-line="10" id="p4.816.10"></span>ζώντων. ἵνα γὰρ ἐάσω τἄλλα πάντα τὰ καταβάλλοντα
<span class="lb" data-page="4.816" data-line="11" id="p4.816.11"></span>τὸν λόγον αὐτῶν, ἓν δὲ μόνον ἐρωτήσω περὶ τῶν πρώτων
<span class="lb" data-page="4.816" data-line="12" id="p4.816.12"></span>γενομένων ἀνθρώπων, οἳ μηδένα πρὸ ἑαυτῶν ἔσχον ἕτερον.
<span class="lb" data-page="4.816" data-line="13" id="p4.816.13"></span>ἡ διαστροφὴ πόθεν ἢ ὑπὸ τίνων αὐτοῖς ἐγένετο, λέγειν
<span class="lb" data-page="4.816" data-line="14" id="p4.816.14"></span>οὐχ ἕξουσιν.<span class="milestone ed2page" data-n="460" data-unit="ed2page" id="ed2page.460"></span> ὥσπερ κᾀν τῷ νῦν χρόνῳ μικρὰ παιδία
<span class="lb" data-page="4.816" data-line="15" id="p4.816.15"></span>θεώμενοι πονηρότατα, τίς ἐδίδαξεν αὐτὰ τὴν πονηρίαν,
<span class="lb" data-page="4.816" data-line="16" id="p4.816.16"></span>ἀδυνατοῖεν λέγειν, καὶ μάλισθ’ ὅταν ᾖ πολλὰ μὲν ἅμα ﻿
<span class="pb" data-page="4.817" id="p4.817"></span>
<span class="lb" data-page="4.817" data-line="1" id="p4.817.1"></span>τρεφόμενα τὴν αὐτὴν τροφὴν ὑπὸ τοῖς αὐτοῖς γονεῦσιν ἢ
<span class="lb" data-page="4.817" data-line="2" id="p4.817.2"></span>διδασκάλοις ἢ παιδαγωγοῖς, ἐναντιώτατα δὲ ταῖς φύσεσι.
<span class="lb" data-page="4.817" data-line="3" id="p4.817.3"></span>τί γὰρ ἂν ἐναντιώτερον εἴη τοῦ κοινωνικοῦ παιδίου τῷ φθονερῷ,
<span class="lb" data-page="4.817" data-line="4" id="p4.817.4"></span>καθάπερ καὶ τοῦ ἐλεήμονος τῷ ἐπιχαιρεκάκῳ, τοῦ δὲ
<span class="lb" data-page="4.817" data-line="5" id="p4.817.5"></span>δειλοῦ τῷ πρὸς ἅπαντα θαρσαλέῳ, καὶ τοῦ μωροτάτου τῷ
<span class="lb" data-page="4.817" data-line="6" id="p4.817.6"></span>συνετωτάτῳ, καὶ τοῦ φιλαλήθους τῷ φιλοψευδεῖ; καὶ φαίνεταί
<span class="lb" data-page="4.817" data-line="7" id="p4.817.7"></span>γε τὰ παιδία, κᾂν ὑπὸ τοῖς αὐτοῖς γονεῦσι καὶ διδασκάλοις
<span class="lb" data-page="4.817" data-line="8" id="p4.817.8"></span>καὶ παιδαγωγοῖς τρέφηται, κατὰ τὰς εἰρημένας
<span class="lb" data-page="4.817" data-line="9" id="p4.817.9"></span>ἐναντιώσεις ἀλλήλων διαφέροντα. παραφυλάττει οὖν ὃ δεῖ
<span class="lb" data-page="4.817" data-line="10" id="p4.817.10"></span>εἰπεῖν τὰ τοιαῦτα τῶν νῦν φιλοσόφων· ἄμεινον δ’ ἐστὶν
<span class="lb" data-page="4.817" data-line="11" id="p4.817.11"></span>ἴσως εἰπεῖν οὐ φιλοσόφων, ἀλλ’ ἐπαγγελλομένων φιλοσοφεῖν·
<span class="lb" data-page="4.817" data-line="12" id="p4.817.12"></span>ὡς, εἴγε οὕτως ἐφιλοσόφουν, ἐφύλαττον αὐτὸ τοῦτο πρῶτον,
<span class="lb" data-page="4.817" data-line="13" id="p4.817.13"></span>ἀπὸ τῶν ἐναργῶς φαινομένων τὰς ἀρχὰς τῶν ἀποδείξεων
<span class="lb" data-page="4.817" data-line="14" id="p4.817.14"></span>ποιεῖσθαι. καὶ τοῦτο ἐοίκασι μάλιστα πάντων οἱ πάλαι
<span class="lb" data-page="4.817" data-line="15" id="p4.817.15"></span>θειότατοι πρᾶξαί τε καὶ κληθῆναι σοφοὶ παρὰ τοῖς ἀνθρώποις,
<span class="lb" data-page="4.817" data-line="16" id="p4.817.16"></span>οὔτε συγγράμματα γράφοντες, οὔτε διαλεκτικὴν ἢ
<span class="lb" data-page="4.817" data-line="17" id="p4.817.17"></span>φυσικὴν ἐπιδεικνύμενοι θεωρίαν, ἀλλ’ ἐξ αὐτῶν μὲν τῶν 
<span class="pb" data-page="4.818" id="p4.818"></span>
<span class="lb" data-page="4.818" data-line="1" id="p4.818.1"></span>ἀρετῶν, ἀσκήσαντες δὲ αὐτοὺς ἔργοις, οὐ λόγοις. οὗτοι νῦν
<span class="lb" data-page="4.818" data-line="2" id="p4.818.2"></span>οἱ φιλόσοφοι βλέποντες εὐθὺς ἐξ ἀρχῆς τὰ παιδία, κᾂν
<span class="lb" data-page="4.818" data-line="3" id="p4.818.3"></span>ἄριστα παιδεύηται καὶ μηδὲν ἔχῃ θεάσασθαι παράδειγμα
<span class="lb" data-page="4.818" data-line="4" id="p4.818.4"></span>κακίας, ὅμως ἁμαρτάνοντα, τινὲς μὲν αὐτῶν φύσει κακοὺς
<span class="lb" data-page="4.818" data-line="5" id="p4.818.5"></span>ἅπαντας ἀνθρώπους ἀπεφήναντο, τινὲς δὲ οὐδὲ ἅπαντας
<span class="lb" data-page="4.818" data-line="6" id="p4.818.6"></span>(σπάνιον γὰρ ὄντως ἔστι θεᾶσθαι παιδίον ἄμεμπτον) οἱ μὲν,
<span class="lb" data-page="4.818" data-line="7" id="p4.818.7"></span>οὐδενὸς ὄντος τοιούτου, πάντας ἀνθρώπους ἀπεφήναντο φύσει
<span class="lb" data-page="4.818" data-line="8" id="p4.818.8"></span>κακοὺς ὑπάρχειν, οἱ δ’ ἕνα ἢ δύο που κατὰ σπάνιον
<span class="lb" data-page="4.818" data-line="9" id="p4.818.9"></span>ἰδόντες, οὐ πάντας, ἀλλὰ τοὺς πλείστους ἔφασαν εἶναι κακούς.
<span class="lb" data-page="4.818" data-line="10" id="p4.818.10"></span>εἰ γάρ τις οὐκ ἐπιτρίπτων τε καὶ φιλονεικῶν ἐθελήσειεν
<span class="lb" data-page="4.818" data-line="11" id="p4.818.11"></span>ἂν ἐλευθερίᾳ γνώμῃ (καθάπερ οἱ παλαιοὶ φιλόσοφοι)
<span class="lb" data-page="4.818" data-line="12" id="p4.818.12"></span>τὰ πράγματα θεάσασθαι, παντάπασιν ὀλίγους παῖδας εὑρήσει
<span class="lb" data-page="4.818" data-line="13" id="p4.818.13"></span>πρὸς ἀρετὴν εὖ πεφυκότας. καὶ παύσεται μὲν ὅμως
<span class="lb" data-page="4.818" data-line="14" id="p4.818.14"></span>ἡγούμενος καὶ πεφυκέναι, διαστρέφεσθαι δ’ αὐτὰ τῶν ἐξ
<span class="lb" data-page="4.818" data-line="15" id="p4.818.15"></span>ἐπιστημόνων γονέων τε καὶ παιδαγωγῶν καὶ διδασκάλων·
<span class="lb" data-page="4.818" data-line="16" id="p4.818.16"></span>οὐ γὰρ ἐν ἄλλοις γέ τισιν ἐντυγχάνει τὰ παιδία. πάνυ δ’
<span class="lb" data-page="4.818" data-line="17" id="p4.818.17"></span>ἀληθεῖς εἰσι καὶ οἵδε, στρέφεσθαι λέγοντες ἡμᾶς ὑπό γε 
<span class="pb" data-page="4.819" id="p4.819"></span>
<span class="lb" data-page="4.819" data-line="1" id="p4.819.1"></span>τῆς ἡδονῆς, καίτοι γε αὐτῆς μὲν ἐχούσης πολὺ, τοῦ δ’
<span class="lb" data-page="4.819" data-line="2" id="p4.819.2"></span>ἀποστρεπτικοῦ τε καὶ τραχέος ὄντος. εἰ μὲν γὰρ προσοικειούμεθα
<span class="lb" data-page="4.819" data-line="3" id="p4.819.3"></span>πρὸς τὴν ἡδονὴν, οὐκ οὖσαν ἀγαθὸν, ἀλλ’, ὡς
<span class="lb" data-page="4.819" data-line="4" id="p4.819.4"></span>Πλάτων ἔφη, δέλεαρ μέγιστον κακοῦ, φύσει κακοὶ πάντες
<span class="lb" data-page="4.819" data-line="5" id="p4.819.5"></span>ἐσμέν· εἰ δ’ οὐ πάντες, ἀλλά τινες, ἐκεῖνοι μόνοι φύσει
<span class="lb" data-page="4.819" data-line="6" id="p4.819.6"></span>μοχθηροὶ τυγχάνουσιν ὄντες. ἐπεὶ τοίνυν, εἰ μὲν μηδεμίαν
<span class="lb" data-page="4.819" data-line="7" id="p4.819.7"></span>ἔχομεν ἑτέραν ἐν ἡμῖν δύναμιν οἰκειωμένην ἡδονὴν ἢ μᾶλλον
<span class="lb" data-page="4.819" data-line="8" id="p4.819.8"></span>ἀρετὴν, μᾶλλον ἡδονῆς ἥ τις ἰσχυροτέρα τῆς πρὸς τὴν
<span class="lb" data-page="4.819" data-line="9" id="p4.819.9"></span>ἡδονὴν ἀγούσης ἡμᾶς φύσει. καὶ οὕτως εἴημεν ἅπαντες κακοὶ,
<span class="lb" data-page="4.819" data-line="10" id="p4.819.10"></span>τὴν μὲν κρείττονα δύναμιν καὶ ἀσθενεστέραν, ἰσχυροτέραν
<span class="lb" data-page="4.819" data-line="11" id="p4.819.11"></span>δὲ τὴν μοχθηρὰν ἔχοντες, ᾓ δὴ κρείττονός ἐστιν
<span class="lb" data-page="4.819" data-line="12" id="p4.819.12"></span>ἰσχυροτέρα, ἥ τις τοὺς πρώτους ἀνθρώπους ἀνέπεισεν ὑπὸ
<span class="lb" data-page="4.819" data-line="13" id="p4.819.13"></span>τῆς ἀσθενεστέρας νικηθῆναι. ταῦτ’ οὖν αὐτὰ τῶν Στωϊκῶν
<span class="lb" data-page="4.819" data-line="14" id="p4.819.14"></span>ἐμέμψατο καὶ ὁ πάντων ἐπιστημονικώτατος ὁ Ποσειδώνιος,
<span class="lb" data-page="4.819" data-line="15" id="p4.819.15"></span>ἐν οἷς ἐπαίνων ἐστὶ μεγίστων ἄξιος, ἐν τούτοις αὐτοῖς μὲν
<span class="lb" data-page="4.819" data-line="16" id="p4.819.16"></span>ὑπὸ τῶν ἄλλων οὐχ ἕπεται τῶν Στωϊκῶν. ἐκεῖνοι μὲν γὰρ
<span class="lb" data-page="4.819" data-line="17" id="p4.819.17"></span>ἔπεισαν αὐτοὺς τὴν πατρίδα μᾶλλον, ἢ τὰ δόγματα προδοῦναι,
<span class="lb" data-page="4.819" data-line="18" id="p4.819.18"></span>Ποσειδώνιος δὲ τὴν τῶν Στωϊκῶν αἵρεσιν μᾶλλον 
<span class="pb" data-page="4.820" id="p4.820"></span>
<span class="lb" data-page="4.820" data-line="1" id="p4.820.1"></span>ἢ τὴν ἀλήθειαν· διὰ τοῦτο κατὰ γε τὴν περὶ τῶν παθῶν
<span class="lb" data-page="4.820" data-line="2" id="p4.820.2"></span>πραγματείαν ἐναντιώτατα φρονεῖ Χρυσίππῳ <span class="milestone ed2page" data-n="461" data-unit="ed2page" id="ed2page.461"></span> καὶ ἐν
<span class="lb" data-page="4.820" data-line="3" id="p4.820.3"></span>τῷ περὶ τῆς διαφορᾶς τῶν ἀρετῶν. πολλὰ μὲν οὖν εἶπε
<span class="lb" data-page="4.820" data-line="4" id="p4.820.4"></span>Χρύσιππος ἐν τοῖς λογικῶς ζητουμένοις περὶ τῶν παθῶν
<span class="lb" data-page="4.820" data-line="5" id="p4.820.5"></span>τῆς ψυχῆς μεμψάμενος, ἔτι δὲ πλείω τῶν ἐν τοῖς περὶ διαφορῶν
<span class="lb" data-page="4.820" data-line="6" id="p4.820.6"></span>τῶν ἀρετῶν. οὐ τοίνυν οὐδὲ Ποσειδωνίῳ δοκεῖ τὴν
<span class="lb" data-page="4.820" data-line="7" id="p4.820.7"></span>κακίαν ἔξωθεν προσιέναι τοῖς ἀνθρώποις οὐδεμίαν ἔχουσιν
<span class="lb" data-page="4.820" data-line="8" id="p4.820.8"></span>ἰδίαν ῥίζαν ταῖς ψυχαῖς ἡμῶν, ὅθεν ὁρῶμεν εἰ βλαστάνει τε
<span class="lb" data-page="4.820" data-line="9" id="p4.820.9"></span>καὶ αὐξάνει, ἀλλ’ αὐτὰ τοὐναντίον εἶναι. καὶ γὰρ καὶ τῆς
<span class="lb" data-page="4.820" data-line="10" id="p4.820.10"></span>κακίας ἐν ἡμῖν αὐτοῖς σπέρμα· καὶ δεόμεθα πάντες οὐχ
<span class="lb" data-page="4.820" data-line="11" id="p4.820.11"></span>οὕτω τοῦ φεύγειν τοὺς πονηροὺς, ὡς τοῦ διώκειν τοὺς καθαρίσοντάς
<span class="lb" data-page="4.820" data-line="12" id="p4.820.12"></span>τε καὶ κωλύσοντας ἡμῶν τὴν αὔξησιν τῆς κακίας.
<span class="lb" data-page="4.820" data-line="13" id="p4.820.13"></span>οὐ γὰρ, ὡς οἱ Στωϊκοί φασιν, ἔξωθεν, ἐπεὶ ἄρχεται
<span class="lb" data-page="4.820" data-line="14" id="p4.820.14"></span>ταῖς ψυχαῖς ἡμῶν τὸ σύμπαν τῆς κακίας, ἀλλὰ τὸ
<span class="lb" data-page="4.820" data-line="15" id="p4.820.15"></span>πλέον ἐξ ἑαυτῶν ἔχουσιν οἱ πονηροὶ τῶν ἀνθρώπων· ἔξωθεν
<span class="lb" data-page="4.820" data-line="16" id="p4.820.16"></span>δὲ ἐλάττω τούτων πολλῷ τὸ ἐπιαρχόμενόν ἐστιν. ἐκ
<span class="lb" data-page="4.820" data-line="17" id="p4.820.17"></span>τούτου μὲν οὖν ἐθισμοί τε γίνονται μοχθηροὶ τῷ τῆς ψυχῆς
<span class="lb" data-page="4.820" data-line="18" id="p4.820.18"></span>ἀλόγῳ μέρει, καὶ δόξαι ψευδεῖς τῷ λογιστικῷ· καθάπερ, 
<span class="pb" data-page="4.821" id="p4.821"></span>
<span class="lb" data-page="4.821" data-line="1" id="p4.821.1"></span>ὅταν ὑπὸ καλοῖς καὶ ἀγαθοῖς ἀνδράσι παιδευώμεθα, δόξαι
<span class="lb" data-page="4.821" data-line="2" id="p4.821.2"></span>μὲν ἀληθεῖς, ἐθισμοὶ δὲ χρηστοί. ταῖς κράσεσι δ’ ἕπεται
<span class="lb" data-page="4.821" data-line="3" id="p4.821.3"></span>κατὰ μὲν τὸ λογιστικὸν ἀγχίνοιά τε καὶ μωρία κατὰ τὸ
<span class="lb" data-page="4.821" data-line="4" id="p4.821.4"></span>μᾶλλόν τε καὶ ἧττον. αἱ κράσεις δ’ αὗται τῇ τε πρώτῃ
<span class="lb" data-page="4.821" data-line="5" id="p4.821.5"></span>γενέσει καὶ ταῖς εὐχύμοις διαίταις ἀκολουθοῦσι καὶ συναυξάνει
<span class="lb" data-page="4.821" data-line="6" id="p4.821.6"></span>ἄλληλα ταῦτα. διὰ γοῦν τὴν θερμὴν κρᾶσιν ὀξύθυμοι
<span class="lb" data-page="4.821" data-line="7" id="p4.821.7"></span>γίνονται· ταύταις πάλιν ταῖς ὀξυθυμίαις ἐκπυροῦσι τὴν
<span class="lb" data-page="4.821" data-line="8" id="p4.821.8"></span>ἔμφυτον θερμασίαν. ἔμπαλιν δὲ οἱ σύμμετροι ταῖς κράσεσι
<span class="lb" data-page="4.821" data-line="9" id="p4.821.9"></span>συμμέτρως τὰς τῆς ψυχῆς κινήσεις ἔχοντες εἰς εὐθυμίαν
<span class="lb" data-page="4.821" data-line="10" id="p4.821.10"></span>ὠφελοῦνται. ὥσθ’ ὁ μὲν ἡμέτερος λόγος ὁμολογεῖ τοῖς
<span class="lb" data-page="4.821" data-line="11" id="p4.821.11"></span>ἐναργῶς φαινομένοις κατὰ τὰς αἰτίας, ὥσθ’ ὑπ’ οἴνου καὶ
<span class="lb" data-page="4.821" data-line="12" id="p4.821.12"></span>φαρμάκων τινῶν, φασκομένων δ’ ὑπὸ διαίτης ἀγαθῆς τε καὶ
<span class="lb" data-page="4.821" data-line="13" id="p4.821.13"></span>καλῆς, ὥσπερ γε καὶ ὠφελούμεθά τε καὶ δι’ ἐπιτηδεύματά
<span class="lb" data-page="4.821" data-line="14" id="p4.821.14"></span>τε καὶ μαθήματα, οὐχ ἥκιστα δὲ τῇ φυσικῇ διαφορᾷ τῶν
<span class="lb" data-page="4.821" data-line="15" id="p4.821.15"></span>παιδίων ἀποδιδοὺς τὴν αἰτίαν. οἱ δ’ οὖν ἐκ τῆς τοῦ σώματος
<span class="lb" data-page="4.821" data-line="16" id="p4.821.16"></span>κράσεως ἡγούμενοι τὴν ψυχὴν ὠφελεῖσθαί τε καὶ
<span class="lb" data-page="4.821" data-line="17" id="p4.821.17"></span>βλάπτεσθαι, περὶ δὲ τῆς τῶν παίδων διαφορᾶς οὐδὲν
<span class="lb" data-page="4.821" data-line="18" id="p4.821.18"></span>ἔχουσι λέγειν, ὧν τε ἐκ τῆς διαίτης ὠφελούμεθα, οὐδενὸς 
<span class="pb" data-page="4.822" id="p4.822"></span>
<span class="lb" data-page="4.822" data-line="1" id="p4.822.1"></span>ἔχουσιν αἰτίαν ἀποδοῦναι, καθάπερ οὐδὲ τῆς ἐν τοῖς ἤθεσι
<span class="lb" data-page="4.822" data-line="2" id="p4.822.2"></span>διαφορᾶς, καθ’ ἣν τὰ μὲν θυμικὰ, τὰ δὲ ἄθυμα, καὶ τὰ
<span class="lb" data-page="4.822" data-line="3" id="p4.822.3"></span>μὲν συνετὰ, τὰ δὲ οὐ φαίνεται. ἐν Σκύθαις μὲν γὰρ εἷς
<span class="lb" data-page="4.822" data-line="4" id="p4.822.4"></span>ἀνὴρ ἐγένετο φιλόσοφος, Ἀθήνῃσι δὲ πολλοὶ τοιοῦτοι.
<span class="lb" data-page="4.822" data-line="5" id="p4.822.5"></span>πάλιν δ’ ἐν Ἀβδήροις ἀσύνετοι πολλοὶ, τοιοῦτοι δ’ Ἀθήνῃσιν
<span class="lb" data-page="4.822" data-line="6" id="p4.822.6"></span>ὀλίγοι. 
</p>
</section>
</section>
</article>
