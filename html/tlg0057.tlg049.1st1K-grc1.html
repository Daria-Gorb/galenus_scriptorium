<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg049.1st1K-grc1.xml">Adversus eos qui de typis scripserunt vel de circuitibus</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg049.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">7</span>, <span class="biblScope">3</span>, <span class="biblScope">7</span>, <span class="biblScope">475-512</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="7.475" id="p7.475"></span>
<section id="s1" title="Chapter 1">
<h1>ΓΑΛΗΝΟΥ ΠΡΟΣ ΤΟΥΣ ΠΕΡΙ ΤΥΠΩΝ
<br/>ΓΡΑΨΑΝΤΑΣ Η ΠΕΡΙ ΠΕΡΙΟΔΩΝ
<br/>ΒΙΒΛΙΟΝ.
</h1>
<p>
<span class="lb" data-page="7.475" data-line="1" id="p7.475.1"></span>Τοῖς μὲν παλαιοῖς ἰατροῖς ἀπόχρη μόνον
<span class="lb" data-page="7.475" data-line="2" id="p7.475.2"></span>τοῦτο εἰποῦσιν, ὡς κατὰ περίοδον ἐνίοις τῶν νοσημάτων οἱ
<span class="lb" data-page="7.475" data-line="3" id="p7.475.3"></span>παροξυσμοὶ γίνονται, μηκέτι προστιθεμένοις, τί σημαίνει
<span class="lb" data-page="7.475" data-line="4" id="p7.475.4"></span>τοὔνομα ἡ περίοδος. ἠπίσταντο γὰρ Ἕλλησιν ἀνθρώποις
<span class="lb" data-page="7.475" data-line="5" id="p7.475.5"></span>γράφοντες τὰ βιβλία, σαφῶς εἰδόσιν, ὡς ἐπειδὰν δι’ ἴσον
<span class="lb" data-page="7.475" data-line="6" id="p7.475.6"></span>χρόνον γίγνηταί τι ταὐτὸν τῷ εἴδει, τὸν χρόνον τοῦτον ἅπαντες
<span class="lb" data-page="7.475" data-line="7" id="p7.475.7"></span>Ἕλληνες ὀνομάζουσι περίοδον. οὕτω γοῦν Ὀλυμπιακάς 
<span class="pb" data-page="7.476" id="p7.476"></span>
<span class="lb" data-page="7.476" data-line="1" id="p7.476.1"></span>
<span class="milestone ed2page" data-n="157" data-unit="ed2page" id="ed2page.157"></span>τέ τινας καὶ Πυθιακὰς ἐκάλουν περιόδους. οἱ νεώτεροι
<span class="lb" data-page="7.476" data-line="2" id="p7.476.2"></span>δὲ πρῶτον μὲν ἐπεισήγαγον ταῖς περιόδοις τὴν τοῦ τύπου
<span class="lb" data-page="7.476" data-line="3" id="p7.476.3"></span>προσηγορίαν. εἶθ’ οἱ μὲν ταὐτὸν ἡγοῦντο σημαίνεσθαι πρὸς
<span class="lb" data-page="7.476" data-line="4" id="p7.476.4"></span>τῆς περίοδος φωνῆς καὶ τάξις καὶ τύπος· οἱ δὲ οὐ ταὐτόν.
<span class="lb" data-page="7.476" data-line="5" id="p7.476.5"></span>ὁρίσαι δὲ πάντα ταῦτα ἐπιχειροῦσιν ἄλλοι ἄλλως, οὐ μόνον
<span class="lb" data-page="7.476" data-line="6" id="p7.476.6"></span>κατασκευάζοντες τοὺς ἰδίους ὅρους, ἀλλὰ καὶ τοῖς τῶν ἄλλων
<span class="lb" data-page="7.476" data-line="7" id="p7.476.7"></span>ἀντιλέγοντες. ὅσοι μὲν οὖν ἄχρι τῆς περὶ τοὺς ὅρους φιλοτιμίας
<span class="lb" data-page="7.476" data-line="8" id="p7.476.8"></span>προεληλύθασι συγχωροῦντες ἐκ τῶν τριῶν ὀνομάτων
<span class="lb" data-page="7.476" data-line="9" id="p7.476.9"></span>ἕν τι σημαίνεσθαι, τύπου καὶ περιόδου καὶ τάξεως, ἐλάττονα
<span class="lb" data-page="7.476" data-line="10" id="p7.476.10"></span>φλυαροῦσιν· ὅσοι δὲ περίοδον μὲν ὀνομάζουσι τὸν χρόνον,
<span class="lb" data-page="7.476" data-line="11" id="p7.476.11"></span>δι’ ὅν τι ταὐτὸν γίγνεται, τύπον δὲ οὐχ ἁπλῶς ἅπαντα
<span class="lb" data-page="7.476" data-line="12" id="p7.476.12"></span>τὸν τοιοῦτον χρόνον, ἀλλ’ ὅταν ὁλοκλήροις ἡμέραις τε καὶ
<span class="lb" data-page="7.476" data-line="13" id="p7.476.13"></span>νυξὶ περιγράφηται, μακρὰς οὗτοι καὶ ἀχρήστους φλυαρίας
<span class="lb" data-page="7.476" data-line="14" id="p7.476.14"></span>καταβάλλονται, καὶ διὰ τοῦθ’ αὑτῶν τε καὶ τῶν μαθητῶν
<span class="lb" data-page="7.476" data-line="15" id="p7.476.15"></span>κατατρίψαντες τὸν χρόνον, ὅταν ἐπὶ τοὺς κάμνοντας ἀφίκωνται,
<span class="lb" data-page="7.476" data-line="16" id="p7.476.16"></span>χείρους εἰσὶν ἰδιώτου παντός. ἰδιώτης μὲν γὰρ
<span class="lb" data-page="7.476" data-line="17" id="p7.476.17"></span>νοῦν ἔχων, ἐπειδὰν θεάσηταί τινα καθ’ ἑκάστην ἡμέραν
<span class="lb" data-page="7.476" data-line="18" id="p7.476.18"></span>παροξυνόμενον, ἐάν θ’ ὑστερῇ σμικρὸν ὁ παροξυσμὸς ἐάν
<span class="lb" data-page="7.476" data-line="19" id="p7.476.19"></span>τε προλαμβάνῃ, φαντασίαν τινὰ ἔχει περιόδου τῆς καλουμένης 
<span class="pb" data-page="7.477" id="p7.477"></span>
<span class="lb" data-page="7.477" data-line="1" id="p7.477.1"></span>ἀμφημερινῆς· εἰ δέ τις καὶ φιλόπονος εἴη καὶ φιλίατρος,
<span class="lb" data-page="7.477" data-line="2" id="p7.477.2"></span>ἔννοιά τις αὐτὸν εἰσέρχεται δυοῖν τριταίοιν ἢ τριῶν τεταρταίων,
<span class="lb" data-page="7.477" data-line="3" id="p7.477.3"></span>καὶ τοῦτο ἀξιοῖ διορισθῆναι πρὸς τῶν ἰατρῶν.
<span class="lb" data-page="7.477" data-line="4" id="p7.477.4"></span>οἱ δὲ ταῖς εἰρημέναις ὑποθέσεσι δουλεύοντες, ἐὰν ἐντύχωσιν
<span class="lb" data-page="7.477" data-line="5" id="p7.477.5"></span>ἀῤῥώστῳ δυοῖν ὥραιν ἑκάστης ἡμέρας τὸν παροξυσμὸν ἔχοντι
<span class="lb" data-page="7.477" data-line="6" id="p7.477.6"></span>προληπτικὸν, εἴκοσι μὲν εἶναι καὶ δυοῖν ὥραιν φασὶ τὴν περίοδον,
<span class="lb" data-page="7.477" data-line="7" id="p7.477.7"></span>τὸν δ’ ὅλον τύπον οὐχ ἁπλοῦν, ἀλλά τινα σύνθετον
<span class="lb" data-page="7.477" data-line="8" id="p7.477.8"></span>ὑπάρχειν νομίζουσιν· εἶτα ζητήσαντες ἱκανῶς καὶ λογισάμενοι
<span class="lb" data-page="7.477" data-line="9" id="p7.477.9"></span>κατὰ σφᾶς αὑτοὺς, οἱ μὲν ἐπὶ δακτύλων, οἱ δὲ καὶ ἐπὶ διαγράμματος
<span class="lb" data-page="7.477" data-line="10" id="p7.477.10"></span>ἔν τινι βιβλίῳ γεγραμμένου, δώδεκά φασιν εἶναι
<span class="lb" data-page="7.477" data-line="11" id="p7.477.11"></span>δωδεκαταίους τὸν τοιοῦτον τύπον. γελώντων δὲ ἐπὶ τούτοις
<span class="lb" data-page="7.477" data-line="12" id="p7.477.12"></span>τῶν ἀκουσάντων, ἀγανακτοῦσιν. ἔτι δὲ μᾶλλον ὅταν ὥρᾳ
<span class="lb" data-page="7.477" data-line="13" id="p7.477.13"></span>μιᾷ ποτε θεάσωνται τὸν παροξυσμὸν προλαμβάνοντα, καὶ
<span class="lb" data-page="7.477" data-line="14" id="p7.477.14"></span>τότε ἀποφαίνονται δ΄ εἶναι καὶ κ΄ εἰκοστοτεταρταίους, αὐτοί
<span class="lb" data-page="7.477" data-line="15" id="p7.477.15"></span>τε καταγελῶνται καί τινα τοῖς ἄλλοις ἰατροῖς ὑποψίαν
<span class="lb" data-page="7.477" data-line="16" id="p7.477.16"></span>ἀγνοίας παρὰ τοῖς ἰδιώταις παρασκευάζουσιν. ὅταν γὰρ
<span class="lb" data-page="7.477" data-line="17" id="p7.477.17"></span>ἐκείνους ἐκ βιβλίου θεάσωνται μετὰ σεμνότητός τινος εὑρίσκοντας,
<span class="lb" data-page="7.477" data-line="18" id="p7.477.18"></span>ὥς τι μέγιστον πρᾶγμα, κδ΄ εἰκοστοτεταρταίους, 
<span class="pb" data-page="7.478" id="p7.478"></span>
<span class="lb" data-page="7.478" data-line="1" id="p7.478.1"></span>ἐπέρχεται καταγινώσκειν αὐτοῖς ἁπάντων τῶν ἀναγινωσκόντων
<span class="lb" data-page="7.478" data-line="2" id="p7.478.2"></span>τὰ βιβλία, καὶ μᾶλλον τοῖς ἀλόγῳ τριβῇ μεταχειριζομένοις
<span class="lb" data-page="7.478" data-line="3" id="p7.478.3"></span>τὴν τέχνην ἑαυτοὺς ἐπιτρέπουσιν. ἐὰν γοῦν τις ἕπηται
<span class="lb" data-page="7.478" data-line="4" id="p7.478.4"></span>ταῖς ὑποθέσεσι τῶν τὰ τοιαῦτα ληρούντων ἰατρῶν, καὶ τὸν
<span class="lb" data-page="7.478" data-line="5" id="p7.478.5"></span>τριταῖον, ὅταν ἤτοι προλαμβάνῃ μίαν ὥραν ἢ ὑστερίζη,
<span class="lb" data-page="7.478" data-line="6" id="p7.478.6"></span>πάντα μᾶλλον ἢ τριταῖον ἐρεῖ. τὸν μὲν γὰρ προλαμβάνοντα,
<span class="lb" data-page="7.478" data-line="7" id="p7.478.7"></span>τεττάρων καὶ κ΄ ὄντα, φησὶ τεσσαρακοστουγδαῖον ἐπιπλοκὴν
<span class="lb" data-page="7.478" data-line="8" id="p7.478.8"></span>εἶναι· τὸν δὲ ὑστερίζοντα πεντηκοσταῖον, καὶ τοῦτον ἐρεῖ
<span class="lb" data-page="7.478" data-line="9" id="p7.478.9"></span>ε΄ καὶ κ΄ εἶναι. τίς μὲν οὖν ἤρξατο πρῶτος τῆς ἐμπλήκτου
<span class="lb" data-page="7.478" data-line="10" id="p7.478.10"></span>ταύτης σοφίας, οὐκ οἶδα· ἡνίκα δ’ ἐγὼ πρῶτον ἤκουσα τοῦ
<span class="lb" data-page="7.478" data-line="11" id="p7.478.11"></span>γε μηνύοντος αὐτὴν, ἐρῶ. μεθεστήκει μὲν ἐξ ἀνθρώπων
<span class="lb" data-page="7.478" data-line="12" id="p7.478.12"></span>ἔναγχος Ἀντωνῖνος ὁ μετ’ Ἀδριανὸν γενόμενος αὐτοκράτωρ,
<span class="lb" data-page="7.478" data-line="13" id="p7.478.13"></span>ἦρχε δὲ τότε Σεβῆρος, ἑαυτὸν μὲν Ἀντωνῖνον μετονομάσας,
<span class="lb" data-page="7.478" data-line="14" id="p7.478.14"></span>εἰς δὲ τὴν τῆς ἀρχῆς κοινωνίαν προσλαβὼν Λούκιον καὶ
<span class="lb" data-page="7.478" data-line="15" id="p7.478.15"></span>μετονομάσας Σεβῆρον. ἐν τούτῳ τῷ χρόνῳ πρῶτον ἀκούσας
<span class="lb" data-page="7.478" data-line="16" id="p7.478.16"></span>ἐθαύμασα τοὺς προβάλλοντας ὡδί πως· ἐὰν πέντε τις
<span class="lb" data-page="7.478" data-line="17" id="p7.478.17"></span>ὥραις παροξυνόμενος ἀνίηται δυοῖν, ὡς εἶναι τὴν ὅλην 
<span class="pb" data-page="7.479" id="p7.479"></span>
<span class="lb" data-page="7.479" data-line="1" id="p7.479.1"></span>περίοδον ὡρῶν <span class="milestone ed2page" data-n="158" data-unit="ed2page" id="ed2page.158"></span>ζ΄ καὶ τοῦτ’ ἐφεξῆς γίγνηται, τίνα χρὴ
<span class="lb" data-page="7.479" data-line="2" id="p7.479.2"></span>νομίζειν τὸν τύπον; ἀπεκρινάμην οὖν εὐθέως αὐτῷ, μηδ’
<span class="lb" data-page="7.479" data-line="3" id="p7.479.3"></span>οἷόν τε γενέσθαι τοῦτο. τοὺς γὰρ ὀλιγοχρονίους οὕτω παροξυσμοὺς
<span class="lb" data-page="7.479" data-line="4" id="p7.479.4"></span>μακρὰς ποιεῖσθαι τὰς παρακμὰς, καὶ τοὐπίπαν
<span class="lb" data-page="7.479" data-line="5" id="p7.479.5"></span>γε καὶ εἰς ἀπυρεξίαν ἀφικνεῖσθαι. σὺ δὲ παροξυσμὸν μὲν,
<span class="lb" data-page="7.479" data-line="6" id="p7.479.6"></span>ἔφην, διηγῇ νοσήματος ἐπιεικέστατον, τῇ συνεχείᾳ δὲ τῶν
<span class="lb" data-page="7.479" data-line="7" id="p7.479.7"></span>περιόδων ὀλεθριώτατον αὖθις ἀποφαίνεις αὐτόν. μηδὲν,
<span class="lb" data-page="7.479" data-line="8" id="p7.479.8"></span>ἔφη, σκόπει τό γε νῦν, πότερον ἀδύνατός ἐστιν ἡ ὑπόθεσις,
<span class="lb" data-page="7.479" data-line="9" id="p7.479.9"></span>ἢ δυνατὴ, γυμνασίας δ’ ἕνεκα τὰ τοιαῦτα συγχώρει ζητεῖσθαι.
<span class="lb" data-page="7.479" data-line="10" id="p7.479.10"></span>πρὸς γὰρ τὴν τῶν ποικίλων τύπων εὕρεσιν εὐπορωτέρους
<span class="lb" data-page="7.479" data-line="11" id="p7.479.11"></span>ἡμᾶς ἐργάσεται. ἐκείνῳ μὲν οὖν ὅτι τὸ τοιοῦτον γυμνάσιον
<span class="lb" data-page="7.479" data-line="12" id="p7.479.12"></span>ἀπορωτέρους ἡμᾶς ἐργάζεται μᾶλλον ἤπερ εὐπορωτέρους,
<span class="lb" data-page="7.479" data-line="13" id="p7.479.13"></span>ἐπειράθην ἐνδείξασθαι τότε· νυνὶ δὲ τοῖς ἄλλοις ἐπιδείξω
<span class="lb" data-page="7.479" data-line="14" id="p7.479.14"></span>προδιηγησάμενος, ἥ τίς ποτ’ ἐστὶν ἡ χρεία τῆς τοιαύτης
<span class="lb" data-page="7.479" data-line="15" id="p7.479.15"></span>θεωρίας. 
</p>
</section>
<section id="s2" title="Chapter 2">
<p>
<span class="lb" data-page="7.479" data-line="16" id="p7.479.16"></span>Ἐπεὶ τοίνυν οὐδὲν οὕτω χρήσιμόν ἐστι, καὶ
<span class="lb" data-page="7.479" data-line="17" id="p7.479.17"></span>μάλιστα ἐν τοῖς πυρετοῖς, ὡς τὸ προγινώσκειν τὰς ἀρχὰς τῶν
<span class="lb" data-page="7.479" data-line="18" id="p7.479.18"></span>ἐσομένων παροξυσμῶν, ἐὰν μέν τις εὐθέως ἀπ’ ἀρχῆς οἷός τε ﻿
<span class="pb" data-page="7.480" id="p7.480"></span>
<span class="lb" data-page="7.480" data-line="1" id="p7.480.1"></span>ᾖ στοχασμῷ τεχνικῷ τοῦτ’ ἐξεργάζεσθαι, μέγιστα τὸν κάμνοντα
<span class="lb" data-page="7.480" data-line="2" id="p7.480.2"></span>δι’ ὅλου τοῦ νοσήματος ὠφελήσει· ἐὰν δ’ εὐθὺς μὲν ἐξ
<span class="lb" data-page="7.480" data-line="3" id="p7.480.3"></span>ἀρχῆς ἀδυνατήσῃ, προϊόντος δὲ τοῦ χρόνου δυνηθῇ, κατὰ
<span class="lb" data-page="7.480" data-line="4" id="p7.480.4"></span>τὸν ὑπόλοιπον χρόνον ὀνήσει τὸν κάμνοντα· καὶ ὅσῳ γὰρ
<span class="lb" data-page="7.480" data-line="5" id="p7.480.5"></span>θᾶττον εἰς πρόνοιαν ἀφίκηται τῆς τοῦ νοσήματος ἰδέας, τοσούτῳ
<span class="lb" data-page="7.480" data-line="6" id="p7.480.6"></span>πλέονα χρόνον ὠφελήσει τὸν νοσοῦντα. πειρατέον
<span class="lb" data-page="7.480" data-line="7" id="p7.480.7"></span>μὲν οὖν εὐθὺς ἀπ’ ἀρχῆς διαγινώσκειν ὁποῖός τίς ἐστιν ὁ πυρετὸς,
<span class="lb" data-page="7.480" data-line="8" id="p7.480.8"></span>ὡς ἐν τοῖς περὶ κρίσεων ὑπομνήμασι δέδεικται, καὶ τά
<span class="lb" data-page="7.480" data-line="9" id="p7.480.9"></span>γε πολλὰ βεβαίως ἐστὶ γνῶναι τοῦτον διὰ τῶν ἐν ἐκείνοις γνωρισμάτων·
<span class="lb" data-page="7.480" data-line="10" id="p7.480.10"></span>εἰ δέ τις ἀμφιβολία γενηθείη κατὰ τὴν πρώτην
<span class="lb" data-page="7.480" data-line="11" id="p7.480.11"></span>ἡμέραν, ἐν τῇ δευτέρᾳ διακριτέον αὐτήν· εἰ δὲ καὶ ταύτην
<span class="lb" data-page="7.480" data-line="12" id="p7.480.12"></span>γέ ποτε ἐκφύγοι, τῇ τρίτῃ γε πάντως γνωρισθήσεται· εἰ δ’
<span class="lb" data-page="7.480" data-line="13" id="p7.480.13"></span>ἄρα καὶ ταύτην γέ ποτε διεκφύγοι κατὰ τὸ σπάνιον, ἀλλ’ ἐν
<span class="lb" data-page="7.480" data-line="14" id="p7.480.14"></span>τῇ τετάρτῃ ἐξ ἀνάγκης γνωρισθήσεται· εἰ δὲ μηδ’ ἐν ταύτῃ
<span class="lb" data-page="7.480" data-line="15" id="p7.480.15"></span>τις ἤδη τὴν ἰδέαν τοῦ νοσήματος ἐγνώρισεν, ἀλλ’ ἔτ’ ἀπορεῖ,
<span class="lb" data-page="7.480" data-line="16" id="p7.480.16"></span>πολὺ μέρος οὗτος τῆς τέχνης ἀγνοεῖ. τά τε γὰρ ἄλλα καὶ
<span class="lb" data-page="7.480" data-line="17" id="p7.480.17"></span>οἱ παροξυσμοὶ πάντες οἱ ἐν τοῖς πυρετοῖς ἤτοι καθ’ ἑκάστην
<span class="lb" data-page="7.480" data-line="18" id="p7.480.18"></span>ἡμέραν, ἢ διὰ τρίτης, ἢ διὰ τετάρτης ἀπαντῶσιν· ἐν μὲν τοῖς
<span class="lb" data-page="7.480" data-line="19" id="p7.480.19"></span>πλείστοις νοσήμασιν, ἐφ’ ὧν δὴ καὶ μάλιστά ἐστι χρεία τῆς 
<span class="pb" data-page="7.481" id="p7.481"></span>
<span class="lb" data-page="7.481" data-line="1" id="p7.481.1"></span>προγνώσεως τοῦ μέλλοντος ἔσεσθαι παροξυσμοῦ, διὰ τρίτης
<span class="lb" data-page="7.481" data-line="2" id="p7.481.2"></span>καὶ καθ’ ἑκάστην ἡμέραν· ἐν ὀλιγίστοις δέ τισι διὰ τετάρτης.
<span class="lb" data-page="7.481" data-line="3" id="p7.481.3"></span>ἀλλ’ ἴσως τίς φησι τῶν νεωτέρων τουτωνὶ σοφιστῶν καὶ διὰ
<span class="lb" data-page="7.481" data-line="4" id="p7.481.4"></span>πέμπτης ἡμέρας γίγνεσθαί τινας περιόδους καὶ δι’ ἕκτης καὶ
<span class="lb" data-page="7.481" data-line="5" id="p7.481.5"></span>ἑβδόμης, καί τινας ἄλλας ἄχρι παμπόλλων ἡμερῶν ἐκτεινομένας,
<span class="lb" data-page="7.481" data-line="6" id="p7.481.6"></span>οὓς ὄντως ἔστι μακαρίσαι τῆς θαυμαστῆς συνέσεως,
<span class="lb" data-page="7.481" data-line="7" id="p7.481.7"></span>εἰ μὴ παρακολουθοῦσιν ἐξ ὧν λέγουσιν ἄρδην ἀναιροῦντες
<span class="lb" data-page="7.481" data-line="8" id="p7.481.8"></span>τὸ χρήσιμον ἁπάσης τῆς περὶ τύπων πραγματείας. ὅσοι μὲν
<span class="lb" data-page="7.481" data-line="9" id="p7.481.9"></span>γὰρ ἀγνοεῖν ὁμολογοῦντες ἀπὸ τῆς πρώτης ἡμέρας εἴδη διαγινώσκειν
<span class="lb" data-page="7.481" data-line="10" id="p7.481.10"></span>πυρετῶν, ἀναμένουσι τὰς μέχρι τῆς τετάρτης, οὔτε
<span class="lb" data-page="7.481" data-line="11" id="p7.481.11"></span>πεμπταίαν τινὰ περίοδον, οὔθ’ ἑκταίαν, οὔτε τούτων ἐξωτέρω
<span class="lb" data-page="7.481" data-line="12" id="p7.481.12"></span>τινὰ ἑωρακέναι φάσκοντες, εἰ καὶ μὴ τῇ β΄ καὶ τῇ γ΄
<span class="lb" data-page="7.481" data-line="13" id="p7.481.13"></span>τῶν ἡμερῶν, ἀλλὰ ταῖς γ΄ ἑξῆς ἐλπίζειν τι δύνανται περὶ τοῦ
<span class="lb" data-page="7.481" data-line="14" id="p7.481.14"></span>μέλλοντος παροξυσμοῦ· τοῖς δ’ εἰς πολὺ πλῆθος ἡμερῶν ἐκτείνουσι
<span class="lb" data-page="7.481" data-line="15" id="p7.481.15"></span>τὰς περιόδους ἀδύνατον προγνῶναι<span class="milestone ed2page" data-n="159" data-unit="ed2page" id="ed2page.159"></span> τὸν ἐσόμενον
<span class="lb" data-page="7.481" data-line="16" id="p7.481.16"></span>παροξυσμόν. αὐτίκα γοῦν τῷ κατὰ τὴν πρώτην <span class="milestone ed1page" data-n="465" data-unit="ed1page" id="ed1page.465"></span>ἡμέραν
<span class="lb" data-page="7.481" data-line="17" id="p7.481.17"></span>γενομένῳ δυνατόν ἐστι καὶ ἀμφημεριῷ καὶ τριταίνῳ καὶ
<span class="lb" data-page="7.481" data-line="18" id="p7.481.18"></span>τεταρταίῳ καὶ πεμπταίῳ καὶ πᾶσι τοῖς ἐφεξῆς ὑπάρχειν. ἐὰν 
<span class="pb" data-page="7.482" id="p7.482"></span>
<span class="lb" data-page="7.482" data-line="1" id="p7.482.1"></span>οὖν γενηθῇ κατὰ τὴν δευτέραν ἡμέραν παροξυσμὸς, ἄν τε
<span class="lb" data-page="7.482" data-line="2" id="p7.482.2"></span>καὶ μὴ, περὶ τῆς τρίτης ἡμέρας ἐλπίζειν οὐδὲν ἕξουσιν οἱ
<span class="lb" data-page="7.482" data-line="3" id="p7.482.3"></span>τὰς μακρὰς περιόδους εἰσηγούμενοι. καὶ τοίνυν ὑποκείσθω
<span class="lb" data-page="7.482" data-line="4" id="p7.482.4"></span>μετὰ τὴν πρώτην ἡμέραν, μήτ’ ἐν τῇ δευτέρᾳ, μήτ’ ἐν τῇ
<span class="lb" data-page="7.482" data-line="5" id="p7.482.5"></span>τρίτῃ, μήτ’ ἐν τῇ τετάρτῃ γεγονέναι παροξυσμόν. οἱ μὲν τὰς
<span class="lb" data-page="7.482" data-line="6" id="p7.482.6"></span>τρεῖς μόνας εἰδότες περιόδους ἀνιστᾶσί τε τὸν ἄνθρωπον ἀπὸ
<span class="lb" data-page="7.482" data-line="7" id="p7.482.7"></span>τῆς κλίνης, καὶ τῶν συνήθων ἔχεσθαι κελεύουσιν, ἀπηλλάχθαι
<span class="lb" data-page="7.482" data-line="8" id="p7.482.8"></span>νομίζοντες ἁπάσης ὑποψίας· οἱ δὲ καὶ τὰς ἑξῆς, ὅσαι πολυήμεροι,
<span class="lb" data-page="7.482" data-line="9" id="p7.482.9"></span>γίγνεσθαι φάσκοντες, ὁμοίως ὑποπτεύειν τὴν ε΄ ἡμέραν
<span class="lb" data-page="7.482" data-line="10" id="p7.482.10"></span>εἰσὶ δίκαιοι, καθάπερ καὶ τῶν ἄλλων τῶν ἔμπροσθεν·
<span class="lb" data-page="7.482" data-line="11" id="p7.482.11"></span>οὕτω δὲ καὶ τὴν στ΄ καὶ τὴν ζ΄ καὶ τὰς ἄλλας τὰς ἐφεξῆς
<span class="lb" data-page="7.482" data-line="12" id="p7.482.12"></span>ὑποπτεύουσιν. εἰ δὲ καὶ γένοιτό τις καὶ ἐν τῇ δευτέρᾳ τῶν
<span class="lb" data-page="7.482" data-line="13" id="p7.482.13"></span>ἡμερῶν παροξυσμὸς, ἄδηλον εἴτε κατ’ ἀμφημερινοῦ σχῆμα
<span class="lb" data-page="7.482" data-line="14" id="p7.482.14"></span>πρὸς τὸν ἐν τῇ πρώτῃ γεγονότα τὴν ἀναλογίαν ἐφύλαξεν, εἴτ’
<span class="lb" data-page="7.482" data-line="15" id="p7.482.15"></span>ἐστὶν ἑτέρας ἀρχὴ περιόδου. κατὰ ταὐτὰ δ’ εἰ καὶ κατὰ τὴν
<span class="lb" data-page="7.482" data-line="16" id="p7.482.16"></span>τρίτην ἐπὶ τῇ δευτέρᾳ γενηθείη. τῷ γὰρ ἀγνοοῦντι διαγινώσκειν
<span class="lb" data-page="7.482" data-line="17" id="p7.482.17"></span>εὐθὺς ἐξ ἀρχῆς, εἴτε ἀμφημερινός ἐστιν, εἴτε τριταῖος,
<span class="lb" data-page="7.482" data-line="18" id="p7.482.18"></span>εἴτ’ ἄλλος τις πυρετὸς, ἄδηλον εἴθ’ εἷς ἐστιν ἀμφημερινὸς,
<span class="lb" data-page="7.482" data-line="19" id="p7.482.19"></span>εἴτε δυοῖν ἐπιπλοκὴ τριταίοιν, εἴτε καὶ τριῶν 
<span class="pb" data-page="7.483" id="p7.483"></span>
<span class="lb" data-page="7.483" data-line="1" id="p7.483.1"></span>τεταρταίων, καὶ περὶ τῶν ἄλλων δὲ τῶν μειζόνων περιόδων
<span class="lb" data-page="7.483" data-line="2" id="p7.483.2"></span>ὁ αὐτὸς λόγος. ὅτι μὲν οὖν ὅσοι νομίζουσι πολλὰς εἷναι
<span class="lb" data-page="7.483" data-line="3" id="p7.483.3"></span>περιόδους, οὐ μόνας τὰς τρεῖς, οὐδέποτε δυνήσονται προγνῶναι
<span class="lb" data-page="7.483" data-line="4" id="p7.483.4"></span>τὸν ἐσόμενον παροξυσμὸν, ἤδη δέδεικται. 
</p>
</section>
<section id="s3" title="Chapter 3">
<p>
<span class="lb" data-page="7.483" data-line="5" id="p7.483.5"></span>Λέγωμεν δ’ ἐφεξῆς περὶ τῶν μόνας τὰς τρεῖς
<span class="lb" data-page="7.483" data-line="6" id="p7.483.6"></span>ἡγουμένων, οὐ μὴν ἐκ τῆς ἰδίας φύσεως ἑκάστην διαγινωσκόντων,
<span class="lb" data-page="7.483" data-line="7" id="p7.483.7"></span>ἀλλ’ ἐκ τῶν κατὰ τοὺς παροξυσμοὺς ἀνταποδόσεων.
<span class="lb" data-page="7.483" data-line="8" id="p7.483.8"></span>οὕτω γὰρ εἰώθασιν ὀνομάζειν αὐτοὶ τὰς ἀναλογίας τῶν παροξυσμῶν.
<span class="lb" data-page="7.483" data-line="9" id="p7.483.9"></span>οἱ τοιοῦτοι δ’ εἰ μὴ διὰ παντὸς, ὥσπερ οἱ πρότεροι,
<span class="lb" data-page="7.483" data-line="10" id="p7.483.10"></span>τὸν ἐσόμενον παροξυσμὸν ἀγνοήσουσιν, ἀλλὰ μέχρι
<span class="lb" data-page="7.483" data-line="11" id="p7.483.11"></span>τῆς τετάρτης ἢ πέμπτης ἡμέρας ἐξ ἀνάγκης. ὑποκείσθω γὰρ
<span class="lb" data-page="7.483" data-line="12" id="p7.483.12"></span>ἐν μὲν τῇ πρώτῃ τῶν ἡμερῶν ἕνα γεγονέναι παροξυσμὸν, ἐν
<span class="lb" data-page="7.483" data-line="13" id="p7.483.13"></span>δὲ τῇ δευτέρᾳ δύο, καὶ δύο πάλιν ἐν τῇ τρίτῃ, καὶ δύο κατὰ
<span class="lb" data-page="7.483" data-line="14" id="p7.483.14"></span>τὴν τετάρτην. ἐνδέχεται μὲν οὖν καὶ τοιαύτην εἶναι τὴν ἐπιπλοκὴν
<span class="lb" data-page="7.483" data-line="15" id="p7.483.15"></span>τῶν ἁπλῶν περιόδων, ὡς ἐν τῇ πρώτῃ τῶν ἡμερῶν
<span class="lb" data-page="7.483" data-line="16" id="p7.483.16"></span>ἀμφημερινὸν ἦρχθαι· κατὰ δὲ τὴν δευτέραν τριταῖον· ἐν
<span class="lb" data-page="7.483" data-line="17" id="p7.483.17"></span>δὲ τῇ τρίτῃ δύνασθαι μὲν καὶ τριταῖον, δύνασθαι δὲ καὶ τεταρταῖον,
<span class="lb" data-page="7.483" data-line="18" id="p7.483.18"></span>ἄδηλον γὰρ τοῦτο πρὸ τῆς πέμπτης, εἶτ’ ἐν τῇ τετάρτῃ
<span class="lb" data-page="7.483" data-line="19" id="p7.483.19"></span>τοῦ τε κατὰ τὴν πρώτην ἡμέραν ἀρξαμένου τεταρταίου 
<span class="pb" data-page="7.484" id="p7.484"></span>
<span class="lb" data-page="7.484" data-line="1" id="p7.484.1"></span>δεύτερον παροξυσμὸν, καὶ τοῦ κατὰ τὴν δευτέραν τριταίου
<span class="lb" data-page="7.484" data-line="2" id="p7.484.2"></span>δεύτερον. εὔδηλον δὲ ὡς ἡ πέμπτη τῶν ἡμερῶν δύο παροξυσμοὺς
<span class="lb" data-page="7.484" data-line="3" id="p7.484.3"></span>ἕξει, τοῦ τε κατὰ τὴν τρίτην ἡμέραν ἀρξαμένου τριταίου
<span class="lb" data-page="7.484" data-line="4" id="p7.484.4"></span>τὸν δεύτερον καὶ τοῦ κατὰ τὴν δευτέραν ἡμέραν ἀρξαμένου
<span class="lb" data-page="7.484" data-line="5" id="p7.484.5"></span>τεταρταίου τὸν δεύτερον· ἡ δ’ ἕκτη τοῦ κατὰ τὴν τρίτην
<span class="lb" data-page="7.484" data-line="6" id="p7.484.6"></span>ἠργμένου τεταρταίου τὸν δεύτερον, καὶ τοῦ κατὰ τὴν
<span class="lb" data-page="7.484" data-line="7" id="p7.484.7"></span>δευτέραν τριταίου τὸν τρίτον. ἐνδέχεται δὲ τῶν ἄλλων ὡσαύτως
<span class="lb" data-page="7.484" data-line="8" id="p7.484.8"></span>ἐχόντων ἐν τῇ τρίτῃ τῶν ἡμερῶν ἦρχθαι δύο τριταίους
<span class="lb" data-page="7.484" data-line="9" id="p7.484.9"></span>ἄλλους, ἢ δύο τεταρταίους ἄλλους. ἐπεὶ γὰρ ἡ τετάρτη τῶν
<span class="lb" data-page="7.484" data-line="10" id="p7.484.10"></span>ἡμερῶν κατὰ τὴν τοιαύτην ὑπόθεσιν οὐδεμίαν ἔχει πρὸς τὴν
<span class="lb" data-page="7.484" data-line="11" id="p7.484.11"></span>τρίτην κοινωνίαν, ἐνδέχεται καὶ δύο τριταίους καὶ δύο τεταρταίους,
<span class="lb" data-page="7.484" data-line="12" id="p7.484.12"></span>καὶ τριταῖον καὶ τεταρταῖον ἕνα κατὰ τὴν τρίτην
<span class="lb" data-page="7.484" data-line="13" id="p7.484.13"></span>ἡμέραν ἄρξασθαι. θαυμάσαι δ’ ἔστι τὰς τοιαύτας ἐπιπλοκὰς
<span class="lb" data-page="7.484" data-line="14" id="p7.484.14"></span>συντιθέντων, <span class="milestone ed2page" data-n="160" data-unit="ed2page" id="ed2page.160"></span>εἰ μηδέποτε ἐνενόησαν ἐνδέχεσθαι
<span class="lb" data-page="7.484" data-line="15" id="p7.484.15"></span>τῶν δύο τύπων εἰς τὴν αὐτὴν ὥραν συνελθεῖν τοὺς παροξυσμοὺς,
<span class="lb" data-page="7.484" data-line="16" id="p7.484.16"></span>ὅπερ εἰ γένοιτο, διέφθαρται τὰ τῆς ἀνταποδόσεως
<span class="lb" data-page="7.484" data-line="17" id="p7.484.17"></span>αὐτοῖς γνωρίσματα. κατὰ γοῦν τὴν προκειμένην
<span class="lb" data-page="7.484" data-line="18" id="p7.484.18"></span>ὑπόθεσιν ἐγχωρεῖ τὸν μὲν ἐν τῇ πρώτῃ τῶν ἡμερῶν ἀρχόμενον
<span class="lb" data-page="7.484" data-line="19" id="p7.484.19"></span>τεταρταῖον ὥρᾳ δευτέρᾳ, τὸν δὲ τεταρταῖον ἑνδεκάτῃ. ﻿
<span class="pb" data-page="7.485" id="p7.485"></span>
<span class="lb" data-page="7.485" data-line="1" id="p7.485.1"></span>τούτων δ’ οὕτως ἐχόντων, εἷς ἐν τῇ τετάρτῃ τῶν ἡμερῶν
<span class="lb" data-page="7.485" data-line="2" id="p7.485.2"></span>ἐστι παροξυσμός ὁ κατὰ τὴν δευτέραν ὥραν. οὐ μὴν ἕνα λέγουσί
<span class="lb" data-page="7.485" data-line="3" id="p7.485.3"></span>ποτε γενέσθαι κατὰ τὴν ὑποκειμένην ὑπόθεσιν, ἀλλ’
<span class="lb" data-page="7.485" data-line="4" id="p7.485.4"></span>ἀεὶ δύο. θέασαι δ’ ὅπως ἐγχωρεῖ καὶ τρεῖς ἅμα παροξυσμοὺς
<span class="lb" data-page="7.485" data-line="5" id="p7.485.5"></span>εἰς μίαν ὥραν συνδραμεῖν, καὶ διὰ τοῦτ’ οὐκ ἀγνοηθῆναι τὴν
<span class="lb" data-page="7.485" data-line="6" id="p7.485.6"></span>ἐπιπλοκὴν τοῖς εἰδόσιν ἑκάστου τύπου τῶν ἁπλῶν διαγινώσκειν
<span class="lb" data-page="7.485" data-line="7" id="p7.485.7"></span>τὸ εἶδος. ὑποκείσθω γὰρ ἐν μὲν τῇ πρώτῃ τῶν ἡμερῶν ἦρχθαι
<span class="lb" data-page="7.485" data-line="8" id="p7.485.8"></span>τεταρταῖον ὥρᾳ τρίτῃ· ἐν δὲ τῇ δευτέρᾳ κατὰ τὴν αὐτὴν
<span class="lb" data-page="7.485" data-line="9" id="p7.485.9"></span>ὥραν τριταῖον· ἐν δὲ τῇ τρίτῃ κατὰ τὴν αὐτὴν ὥραν
<span class="lb" data-page="7.485" data-line="10" id="p7.485.10"></span>ἀμφημερινόν. ἀνάγκη δὴ τούτων ὑποκειμένων ἐν τῇ τετάρτῃ
<span class="lb" data-page="7.485" data-line="11" id="p7.485.11"></span>τῶν ἡμερῶν ὥρᾳ τρίτῃ γενέσθαι παροξυσμὸν ἕνα, τῶν τριῶν
<span class="lb" data-page="7.485" data-line="12" id="p7.485.12"></span>περιόδων ἐς ταὐτὸν ἀλλήλοις ἀφικομένων. ἀλλ’ οὐδεὶς αὐτῶν
<span class="lb" data-page="7.485" data-line="13" id="p7.485.13"></span>ἔγραψε τοῦτο, πάντες δὲ ὥσπερ ἐξ ἑνὸς στόματος ἐπὶ τῇ
<span class="lb" data-page="7.485" data-line="14" id="p7.485.14"></span>προειρημένῃ νῦν ὑποθέσει κατὰ τὴν τετάρτην ἡμέραν τρεῖς λέγουσι
<span class="lb" data-page="7.485" data-line="15" id="p7.485.15"></span>γενέσθαι παροξυσμούς. ἄν τέ τις (ἀναστρέψῃ) καθ’
<span class="lb" data-page="7.485" data-line="16" id="p7.485.16"></span>ἑκάστην ἡμέραν ἅπαξ ὑποθῆται τὸν κάμνοντα παροξυνόμενον,
<span class="lb" data-page="7.485" data-line="17" id="p7.485.17"></span>ἔνιοι μὲν ἁπλῶς ἀμφημερινὸν ἀποφαίνονται, τινὲς
<span class="lb" data-page="7.485" data-line="18" id="p7.485.18"></span>δὲ ἐνδέχεσθαί φασι καὶ δύο τριταίους εἶναι καὶ τρεῖς
<span class="lb" data-page="7.485" data-line="19" id="p7.485.19"></span>τεταρταίους. ὅπως μέντοι χρὴ διακρίνειν αὐτοὺς, οἱ 
<span class="pb" data-page="7.486" id="p7.486"></span>
<span class="lb" data-page="7.486" data-line="1" id="p7.486.1"></span>πλείους μὲν οὐδὲ ὅλως ἐζήτησαν, ἔνιοι δὲ τῇ διαφορᾷ τεκμαίρονται
<span class="lb" data-page="7.486" data-line="2" id="p7.486.2"></span>τῶν ὡρῶν, ὥσπερ οὐκ ἐνὸν ὥρας ἕκτης εἰ τύχοι
<span class="lb" data-page="7.486" data-line="3" id="p7.486.3"></span>πάντας εἰσβάλλειν ἐν διαφερούσαις ἡμέραις· ὅπερ εἰ γένοιτο,
<span class="lb" data-page="7.486" data-line="4" id="p7.486.4"></span>συμβήσεται καθ’ ἑκάστην ἡμέραν ἕνα φαίνεσθαι παροξυσμὸν,
<span class="lb" data-page="7.486" data-line="5" id="p7.486.5"></span>ἐπιπλεκομένων ἀλλήλαις τῶν τριῶν περιόδων, ἀμφημερινῆς,
<span class="lb" data-page="7.486" data-line="6" id="p7.486.6"></span>καὶ τριταίας καὶ τεταρταίας. ἡ μὲν γὰρ πρώτη τῶν ἡμερῶν
<span class="lb" data-page="7.486" data-line="7" id="p7.486.7"></span>τὴν τεταρταίαν ἕξει μόνην· ἡ δὲ δευτέρα τὴν τριταίαν· ἡ
<span class="lb" data-page="7.486" data-line="8" id="p7.486.8"></span>δὲ τρίτη τὴν ἀμφημερινήν· ἡ δὲ τετάρτη ἅμα πάσας τὰς τρεῖς
<span class="lb" data-page="7.486" data-line="9" id="p7.486.9"></span>εἰς ἕνα χρόνον συνεληλυθυίας· ἐφ’ αἷς ἡ πέμπτη πάλιν ἡμέρα
<span class="lb" data-page="7.486" data-line="10" id="p7.486.10"></span>τὴν ἀμφημερινὴν ἕξει μόνην· ἡ δ’ ἕκτη πρὸς ταύτῃ καὶ τὴν
<span class="lb" data-page="7.486" data-line="11" id="p7.486.11"></span>τριταίαν· ἡ δὲ ζ΄ τὰς τρεῖς εἰς ἕνα χρόνον συνεληλυθυίας.
<span class="lb" data-page="7.486" data-line="12" id="p7.486.12"></span>ἄδηλον οὖν, ὡς εἴρηται, πότερον ἀμφημερινὸς εἷς ἐστιν, ἢ
<span class="lb" data-page="7.486" data-line="13" id="p7.486.13"></span>δύο τριταίων μίξεις, ἢ τριταίων καὶ τεταρταίων, ἢ τεταρταίου
<span class="lb" data-page="7.486" data-line="14" id="p7.486.14"></span>καὶ τριταίου καὶ ἀμφημερινοῦ. καὶ μὴν οὐχ ἡ αὐτὴ
<span class="lb" data-page="7.486" data-line="15" id="p7.486.15"></span>θεραπεία τριταίου καὶ τεταρταίου καὶ ἀμφημερινοῦ, πλὴν εἰ
<span class="lb" data-page="7.486" data-line="16" id="p7.486.16"></span>καὶ τοῦτο νομίζουσιν. ἀφ’ οὗ γὰρ ἐπεπόλασεν ἀπαιδευσία τε
<span class="lb" data-page="7.486" data-line="17" id="p7.486.17"></span>ἅμα καὶ ἀναισχυντία τῶν ἐπιπηδώντων τῇ τέχνῃ, θαυμαστὸν
<span class="lb" data-page="7.486" data-line="18" id="p7.486.18"></span>οὐδέν ἐστιν ἀγνοεῖσθαί τισι καὶ τὰ τηλικαῦτα. ἀλλ’ ἡμεῖς 
<span class="pb" data-page="7.487" id="p7.487"></span>
<span class="lb" data-page="7.487" data-line="1" id="p7.487.1"></span>γινώσκομεν εἰς ὅσον διαφερούσης δέονται θεραπείας ἀμφημερινὸς
<span class="lb" data-page="7.487" data-line="2" id="p7.487.2"></span>εἷς τριταίοιν δυοῖν, καὶ τριταῖοι τεταρταίοιν, ὡς
<span class="lb" data-page="7.487" data-line="3" id="p7.487.3"></span>οὐχ οἷόν τ’ ἐστὶ διακρῖναι κατὰ τοὺς ἀγνοοῦντας ἑκάστου πυρετοῦ
<span class="lb" data-page="7.487" data-line="4" id="p7.487.4"></span>τὴν ἰδέαν. καὶ πολλάκις ἐπὶ τῶν καμνόντων ἐθεασάμεθα
<span class="lb" data-page="7.487" data-line="5" id="p7.487.5"></span>δυοῖν τριταίοιν ἐπιπλοκὴν ἀμφημερινὸν ἕνα νομίζοντας
<span class="lb" data-page="7.487" data-line="6" id="p7.487.6"></span>εἶναι τοὺς θεραπεύοντας, οὓς μόγις ἐπείσαμεν ὑπὸ δυοῖν τριταίοιν
<span class="lb" data-page="7.487" data-line="7" id="p7.487.7"></span>ἐνοχλεῖσθαι τὸν κάμνοντα, λυθέντος μὲν ἐξ αὐτῶν
<span class="lb" data-page="7.487" data-line="8" id="p7.487.8"></span>πρότερον τοῦ προτέρου, καταλειφθέντος δὲ μόνου τοῦ χαλεπωτέρου.
<span class="lb" data-page="7.487" data-line="9" id="p7.487.9"></span>ἅπαντες οὖν ἐοίκασιν οἱ τὰ περὶ τύπων βιβλία
<span class="lb" data-page="7.487" data-line="10" id="p7.487.10"></span>γεγραφότες οὐδὲν φροντίσαι τῆς εἰς τὴν πρόγνωσίν τε καὶ
<span class="lb" data-page="7.487" data-line="11" id="p7.487.11"></span>δίαιταν ἐξ αὐτῶν ὠφελείας, ἀλλ’ ὥσπερ λέγουσιν, οὕτω καὶ
<span class="lb" data-page="7.487" data-line="12" id="p7.487.12"></span>ποιῆσαι, γυμνάσματα τοῖς νέοις γράψαι ταῦτα παραπλήσια
<span class="lb" data-page="7.487" data-line="13" id="p7.487.13"></span>τοῖς περὶ δεῖπνον αἰνίγμασιν, εἰ μὲν οὖν αὐτοὺς ἁπλῶς βούλονται
<span class="lb" data-page="7.487" data-line="14" id="p7.487.14"></span>γυμνάζειν, ἐνῆν <span class="milestone ed1page" data-n="466" data-unit="ed1page" id="ed1page.466"></span>τοῦτο πράττειν ἐπί τε γεωμετρίαν
<span class="lb" data-page="7.487" data-line="15" id="p7.487.15"></span>ἄγουσι καὶ ἀριθμητικὴν καὶ λογιστικὴν καὶ διαλεκτικήν·
<span class="lb" data-page="7.487" data-line="16" id="p7.487.16"></span>εἰ δ’ ἕνεκα <span class="milestone ed2page" data-n="161" data-unit="ed2page" id="ed2page.161"></span>τοῦ προγινώσκειν τὸν ἐρχόμενον
<span class="lb" data-page="7.487" data-line="17" id="p7.487.17"></span>παροξυσμὸν ἐπὶ τὸ γυμνάσιον ἀφικνοῦνται τοῦτο, τοῦ παντὸς
<span class="lb" data-page="7.487" data-line="18" id="p7.487.18"></span>ἁμαρτάνουσι, διὰ μοχθηρῶν ὁδῶν ἰέναι τοὺς νέους ἀναπείθοντες, 
<span class="pb" data-page="7.488" id="p7.488"></span>
<span class="lb" data-page="7.488" data-line="1" id="p7.488.1"></span>ἐξ ὧν οὐδὲν εὑρίσκουσιν οὔτ’ εἰς πρόγνωσιν οὔτ’
<span class="lb" data-page="7.488" data-line="2" id="p7.488.2"></span>εἰς θεραπείαν χρηστὸν, ἐνὸν αὐτοὺς (ἑαυτοὺς) διδάξαι διαγινώσκειν
<span class="lb" data-page="7.488" data-line="3" id="p7.488.3"></span>παροξυσμὸν ἀμφημερινοῦ πυρετοῦ καὶ τριταίου
<span class="lb" data-page="7.488" data-line="4" id="p7.488.4"></span>καὶ τεταρταίου καὶ ἡμιτριταίου καὶ τριταιοφυοῦς, ἑκάστου
<span class="lb" data-page="7.488" data-line="5" id="p7.488.5"></span>τε τῶν ἄλλων, ὅσοι μὴ μόνον κατὰ τὸ σχῆμα τῶν περιόδων,
<span class="lb" data-page="7.488" data-line="6" id="p7.488.6"></span>ἀλλὰ καὶ κατὰ τὴν ὅλην φύσιν ἀλλήλοις διαφέρουσιν. ὡς
<span class="lb" data-page="7.488" data-line="7" id="p7.488.7"></span>ὅσοι γε τούτους ἐπίστανται γνωρίζειν, ἄχρηστος αὐτοῖς πᾶσα
<span class="lb" data-page="7.488" data-line="8" id="p7.488.8"></span>ἡ περὶ τύπων θεωρία· κάλλιον δ’ ἂν ἴσως εἰπεῖν, ὡς αὕτη
<span class="lb" data-page="7.488" data-line="9" id="p7.488.9"></span>μὲν ἅπασα ματαία, τῷ δὲ ἀσκήσαντι διὰ τῶν ἰδίων σημείων
<span class="lb" data-page="7.488" data-line="10" id="p7.488.10"></span>ἕκαστον τῶν πυρετῶν γνωρίζειν, οὐ μόνον κέρδος ἐστὶ τὸ
<span class="lb" data-page="7.488" data-line="11" id="p7.488.11"></span>τῆς ματαίου φλυαρίας καταφρονεῖν, ἀλλὰ καὶ τὸ προγινώσκειν
<span class="lb" data-page="7.488" data-line="12" id="p7.488.12"></span>γε τὸ τῆς διαίτης εἶδος ἑκάστῳ πρόσφορον. ἀλλ’ οὗτοι μὲν
<span class="lb" data-page="7.488" data-line="13" id="p7.488.13"></span>ἔτ’ ἀνεκτοὶ, καὶ γὰρ Ἀγαθῖνος ἀνὴρ οὐχ ὁ τυχὼν εἰς τὴν
<span class="lb" data-page="7.488" data-line="14" id="p7.488.14"></span>τοιαύτην ὑπεισῄει διδασκαλίαν· οἱ δ’ ἑπτὰ ποιοῦντες ὡρῶν
<span class="lb" data-page="7.488" data-line="15" id="p7.488.15"></span>περιόδους ἐδέοντο μὲν οὐχ ἡμῶν, ἀλλὰ Φιλιστίωνος, ἤ τινος
<span class="lb" data-page="7.488" data-line="16" id="p7.488.16"></span>τοιούτου τοῦ διαπαίζοντος αὐτῶν τὸν λῆρον. 
</p>
</section>
<section id="s4" title="Chapter 4">
<p>
<span class="lb" data-page="7.488" data-line="17" id="p7.488.17"></span>Ἐπεὶ δ’ ἠνάγκασάν μέ τινες τῶν νεωτέρων
<span class="lb" data-page="7.488" data-line="18" id="p7.488.18"></span>δεηθέντες, ἣν ἐγὼ παίζων αὐτοὺς ἐδίδαξα μέθοδον εἰς εὕρεσιν 
<span class="pb" data-page="7.489" id="p7.489"></span>
<span class="lb" data-page="7.489" data-line="1" id="p7.489.1"></span>τῶν ἐν ταῖς τοιαύταις ὑποθέσεσι τύπων, ἐν γράμμασι καταθέσθαι,
<span class="lb" data-page="7.489" data-line="2" id="p7.489.2"></span>δι’ ἐκείνους ἀνέθηκα καὶ τούτῳ τῷ λόγῳ μίαν ἡμέραν
<span class="lb" data-page="7.489" data-line="3" id="p7.489.3"></span>οὐχ ἑκών. ἀρξώμεθα οὖν ἤδη τῆς διδασκαλίας αὐτῶν
<span class="lb" data-page="7.489" data-line="4" id="p7.489.4"></span>ἐνθένδε. τύπον οὗτοι καλοῦσιν οὐχ ἅπασαν περίοδον, ἀλλ’
<span class="lb" data-page="7.489" data-line="5" id="p7.489.5"></span>ἥτις ἂν ἐξ ὁλοκλήρων ἡμερῶν τε καὶ νυκτῶν συγκέηται, καὶ
<span class="lb" data-page="7.489" data-line="6" id="p7.489.6"></span>καθ’ ἕκαστόν γε πλῆθος ἡμερῶν ἴδιον εἶναι βούλονται τύπον,
<span class="lb" data-page="7.489" data-line="7" id="p7.489.7"></span>οὐδὲ κ΄ ἢ λ΄ μόνον ἡμερῶν, ἀλλὰ καὶ τούτων ἐξωτέρω τὰς
<span class="lb" data-page="7.489" data-line="8" id="p7.489.8"></span>τῶν τύπων περιόδους ἐκτείνοντες. ἐν δὲ τοῖς τύποις τούτοις
<span class="lb" data-page="7.489" data-line="9" id="p7.489.9"></span>ὁ τοῦ παροξυσμοῦ χρόνος ἐπὶ παροξυσμὸν οὐκέτι μὲν τύπος,
<span class="lb" data-page="7.489" data-line="10" id="p7.489.10"></span>αὐτὸ δὲ τοῦτο μόνον ὀνομάζεται αὐτοῖς περίοδος. ἐπυθόμην
<span class="lb" data-page="7.489" data-line="11" id="p7.489.11"></span>δή τινα καὶ βιβλίον ὅλον οὐ σμικρὸν γεγραφηκέναι διδάσκοντα,
<span class="lb" data-page="7.489" data-line="12" id="p7.489.12"></span>πῶς ἄν τις ἐφ’ ἑκάστῃ περιόδῳ παροξυντικῇ προβληθείσῃ τό
<span class="lb" data-page="7.489" data-line="13" id="p7.489.13"></span>τ’ εἶδος εὑρίσκοι καὶ τὸν ἀριθμὸν τῶν τύπων. καὶ νὴ τοὺς
<span class="lb" data-page="7.489" data-line="14" id="p7.489.14"></span>θεοὺς ἐθαύμασα, τίνα ποτ’ ἐστὶν ἃ λέγει κατὰ τὸ βιβλίον.
<span class="lb" data-page="7.489" data-line="15" id="p7.489.15"></span>ἡ γάρ τοι μέθοδος, ἐξ ὧν ἄν τις εὑρίσκοι τὸ πόσων ἐστὶ τύπων
<span class="lb" data-page="7.489" data-line="16" id="p7.489.16"></span>ἐπιπλοκὴ, δι’ ἐλαχίστων ἐπῶν διδαχθῆναι δύναται, τοιαύτη
<span class="lb" data-page="7.489" data-line="17" id="p7.489.17"></span>τις οὖσα. τὸν ἀριθμὸν τῶν ὡρῶν ἑκάστου τύπου πρόχειρον ﻿
<span class="pb" data-page="7.490" id="p7.490"></span>
<span class="lb" data-page="7.490" data-line="1" id="p7.490.1"></span>ἔχειν προσῆκεν ἤτοι διὰ μνήμης, ἢ γεγραμμένον ἐν
<span class="lb" data-page="7.490" data-line="2" id="p7.490.2"></span>χαρτίῳ, τοῦ μὲν ἀμφημερινοῦ τὸν τῶν κδ΄, τριταίου δὲ τὸν
<span class="lb" data-page="7.490" data-line="3" id="p7.490.3"></span>τῶν ὀκτὼ καὶ τετταράκοντα, καὶ οὕτως ἐφεξῆς, τεταρταίου
<span class="lb" data-page="7.490" data-line="4" id="p7.490.4"></span>μὲν οβ΄, πεμπταίου δὲ νστ΄, ἑκταίου ρκ΄, ἑβδομαίου δὲ ρμδ΄ καὶ
<span class="lb" data-page="7.490" data-line="5" id="p7.490.5"></span>τῶν ἄλλων, ὡς τοῦτο τὸ διάγραμμα τὸ ὑποτεταγμένον ἔχει.
</p>
<table class="list">
<thead>
<tr>
<td class="lb" data-line="6"></td>
<th>ΤΥΠΟΙ ΩΡΑΣ.</th>
</tr>
</thead>
<tbody>
<tr>
<td class="lb" data-line="7"></td>
<td>Ἀμφημερινός</td>
<td>κδ΄</td>
</tr>
<tr>
<td class="lb" data-line="8"></td>
<td>Τριταῖος</td>
<td>μη΄</td>
</tr>
<tr>
<td class="lb" data-line="9"></td>
<td>Τεταρταῖος</td>
<td>οβ΄</td>
</tr>
<tr>
<td class="lb" data-line="10"></td>
<td>Πεμπταῖος</td>
<td>Ϟστ΄</td>
</tr>
<tr>
<td class="lb" data-line="11"></td>
<td>Ἑκταῖος</td>
<td>ρκ΄</td>
</tr>
<tr>
<td class="lb" data-line="12"></td>
<td>Ἑβδομαῖος</td>
<td>ρμδ΄</td>
</tr>
<tr>
<td class="lb" data-line="13"></td>
<span class="milestone ed2page" data-n="162" data-unit="ed2page" id="ed2page.162"></span>
<td>Ὀγδοαῖος</td>
<td>ρξη΄</td>
</tr>
<tr>
<td class="lb" data-line="14"></td>
<td>Ἐνναταῖος</td>
<td>ρϞβ΄</td>
</tr>
<tr>
<td class="lb" data-line="15"></td>
<td>Δεκαταῖος</td>
<td>σιστ΄</td>
</tr>
<tr>
<td class="lb" data-line="16"></td>
<td>Ἑνδεκαταῖος</td>
<td>σμ΄</td>
</tr>
<tr>
<td class="lb" data-line="1"></td>
<td>
<span class="pb" data-page="7.491" id="p7.491"></span>Δωδεκαταῖος</td>
<td>σξδ΄</td>
</tr>
<tr>
<td class="lb" data-line="2"></td>
<td>Τρισκαιδεκαταῖος</td>
<td>σπη΄</td>
</tr>
<tr>
<td class="lb" data-line="3"></td>
<td>Τεσσαρεσκαιδεκαταῖος</td>
<td>τιβ΄</td>
</tr>
<tr>
<td class="lb" data-line="4"></td>
<td>Πεντεκαιδεκαταῖος</td>
<td>τλστ΄</td>
</tr>
<tr>
<td class="lb" data-line="5"></td>
<td>Ἑκκαιδεκαταῖος</td>
<td>τξ΄</td>
</tr>
<tr>
<td class="lb" data-line="6"></td>
<td>Ἑπτακαιδεκαταῖος</td>
<td>τπδ΄</td>
</tr>
<tr>
<td class="lb" data-line="7"></td>
<td>Ὀκτωκαιδεκαταῖος</td>
<td>υη΄</td>
</tr>
<tr>
<td class="lb" data-line="8"></td>
<td>Ἐννεακαιδεκαταῖος</td>
<td>υλβ΄</td>
</tr>
<tr>
<td class="lb" data-line="9"></td>
<td>Εἰκοσταῖος</td>
<td>υνστ΄</td>
</tr>
<tr>
<td class="lb" data-line="10"></td>
<td>Εἰκοστὸς πρῶτος</td>
<td>υπ΄</td>
</tr>
<tr>
<td class="lb" data-line="11"></td>
<td>Εἰκοστὸς δεύτερος</td>
<td>φδ΄</td>
</tr>
<tr>
<td class="lb" data-line="12"></td>
<td>Εἰκοστὸς τρίτος</td>
<td>φκη΄</td>
</tr>
<tr>
<td class="lb" data-line="13"></td>
<td>Εἰκοστὸς τέταρτος</td>
<td>φνβ΄</td>
</tr>
<tr>
<td class="lb" data-line="14"></td>
<td>Εἰκοστὸς πέμπτος</td>
<td>φοστ΄</td>
</tr>
<tr>
<td class="lb" data-line="15"></td>
<td>Εἰκοστὸς ἕκτος</td>
<td>χ΄</td>
</tr>
<tr>
<td class="lb" data-line="16"></td>
<td>Εἰκοστὸς ἕβδομος</td>
<td>χκδ΄</td>
</tr>
<tr>
<td class="lb" data-line="17"></td>
<td>Εἰκοστὸς ὄγδοος</td>
<td>χμη΄</td>
</tr>
<tr>
<td class="lb" data-line="18"></td>
<td>Εἰκοστὸς ἔννατος</td>
<td>χοβ΄</td>
</tr>
<tr>
<td class="lb" data-line="1"></td>
<td>
<span class="pb" data-page="7.492" id="p7.492"></span>Τριακοστός</td>
<td>χϞστ΄</td>
</tr>
<tr>
<td class="lb" data-line="2"></td>
<td>Τριακοστὸς πρῶτος</td>
<td>ψκ΄</td>
</tr>
<tr>
<td class="lb" data-line="3"></td>
<td>Τριακοστὸς δεύτερος</td>
<td>ψμδ΄</td>
</tr>
<tr>
<td class="lb" data-line="4"></td>
<td>Τριακοστὸς τρίτος</td>
<td>ψξη΄</td>
</tr>
<tr>
<td class="lb" data-line="5"></td>
<td>Τριακοστὸς τέταρτος</td>
<td>ψϞβ΄</td>
</tr>
<tr>
<td class="lb" data-line="6"></td>
<td>Τριακοστὸς πέμπτος</td>
<td>ωιστ΄</td>
</tr>
<tr>
<td class="lb" data-line="7"></td>
<td>Τριακοστὸς ἕκτος</td>
<td>ωμ΄</td>
</tr>
<tr>
<td class="lb" data-line="8"></td>
<td>Τριακοστὸς ἕβδομος</td>
<td>ωξδ΄</td>
</tr>
<tr>
<td class="lb" data-line="9"></td>
<td>Τριακοστὸς ὄγδοος</td>
<td>ωπη΄</td>
</tr>
<tr>
<td class="lb" data-line="10"></td>
<td>Τριακοστὸς ἔννατος</td>
<td>Ϡιβ΄</td>
</tr>
<tr>
<td class="lb" data-line="11"></td>
<td>Τεσσαρακοστός</td>
<td>Ϡλστ΄</td>
</tr>
<tr>
<td class="lb" data-line="12"></td>
<td>Τεσσαρακοστὸς πρῶτος</td>
<td>Ϡξ΄</td>
</tr>
<tr>
<td class="lb" data-line="13"></td>
<td>Τεσσαρακοστὸς δεύτερος</td>
<td>Ϡπδ΄</td>
</tr>
<tr>
<td class="lb" data-line="14"></td>
<td>Τεσσαρακοστὸς τρίτος</td>
<td>α͵η΄</td>
</tr>
<tr>
<td class="lb" data-line="15"></td>
<td>Τεσσαρακοστὸς τέταρτος</td>
<td>α͵λβ΄</td>
</tr>
<tr>
<td class="lb" data-line="16"></td>
<td>Τεσσαρακοστὸς πέμπτος</td>
<td>α͵νστ΄</td>
</tr>
<tr>
<td class="lb" data-line="17"></td>
<td>Τεσσαρακοστὸς ἕκτος</td>
<td>α͵π΄</td>
</tr>
<tr>
<td class="lb" data-line="18"></td>
<td>Τεσσαρακοστὸς ἕβδομος</td>
<td>α͵ρδ΄</td>
</tr>
<tr>
<td class="lb" data-line="1"></td>
<td>
<span class="pb" data-page="7.493" id="p7.493"></span>Τεσσαρακοστὸς ὄγδοος</td>
<td>α͵ρκη΄</td>
</tr>
<tr>
<td class="lb" data-line="2"></td>
<td>Τεσσαρακοστὸς ἔννατος</td>
<td>α͵ρνβ΄</td>
</tr>
<tr>
<td class="lb" data-line="3"></td>
<td>Πεντηκοστός</td>
<td>α͵ροστ΄</td>
</tr>
</tbody>
</table>
<p>
<span class="lb" data-page="7.493" data-line="4" id="p7.493.4"></span>Τοιοῦτον ἐχέτωσαν ἐν χαρτίῳ διάγραμμα ἐσκευασμένον
<span class="lb" data-page="7.493" data-line="5" id="p7.493.5"></span>οἱ μὴ δυνάμενοι ῥᾳδίως λογίζεσθαι. μετὰ δὲ τὴν τούτου
<span class="lb" data-page="7.493" data-line="6" id="p7.493.6"></span>παρασκευὴν ἐπισκοπείσθωσαν ὁ προβληθεὶς παροξυσμὸς τῶν
<span class="lb" data-page="7.493" data-line="7" id="p7.493.7"></span>κατὰ τοὺς παροξυσμοὺς περιοδικῶν ὡρῶν οὗ τινος τῶν πρῶτον
<span class="lb" data-page="7.493" data-line="8" id="p7.493.8"></span>γεγραμμένων ἀριθμῶν ἐστι μόριον. εὑρόντες γὰρ αὐτὸν
<span class="lb" data-page="7.493" data-line="9" id="p7.493.9"></span>ἕξουσι τὸ γένος τοῦ τύπου, γένος δὲ, ἢ εἶδος, ἢ ἰδέαν, ἢ
<span class="lb" data-page="7.493" data-line="10" id="p7.493.10"></span>φύσιν ἐν τῷ παρόντι λέγειν οὐ διοίσει, τὸν δὲ ἀριθμὸν, τῶν
<span class="lb" data-page="7.493" data-line="11" id="p7.493.11"></span>τύπων εὑρεθέντων, κατὰ τὸ μόριον. εἰ μὲν γὰρ τρίτον εἴη
<span class="lb" data-page="7.493" data-line="12" id="p7.493.12"></span>τὸ μόριον ὁ κατὰ τὴν περίοδον ἀριθμὸς τῶν ὡρῶν τοῦ τύπου,
<span class="lb" data-page="7.493" data-line="13" id="p7.493.13"></span>τρεῖς ἐρεῖς ἀλλήλοις ἐκείνους περιπεπλέχθαι τοὺς τύπους· εἰ
<span class="lb" data-page="7.493" data-line="14" id="p7.493.14"></span>δὲ τέταρτον, τέτταρας· εἰ δὲ πέμπτον, πέντε, παρώνυμον
<span class="lb" data-page="7.493" data-line="15" id="p7.493.15"></span>ἀεὶ τὸν ἀριθμὸν τοῦ μέρους ποιούμενος. ἵνα δὲ καὶ διὰ
<span class="lb" data-page="7.493" data-line="16" id="p7.493.16"></span>παραδείγματος εὑρεθῇ σαφεστέρα ἡ μέθοδος, ἔστω τινὰ παροξύνεσθαι
<span class="lb" data-page="7.493" data-line="17" id="p7.493.17"></span>μὲν ὥραις στ΄, ἐξανίεσθαι δὲ δυοῖν, ὥστε τὴν ὅλην
<span class="lb" data-page="7.493" data-line="18" id="p7.493.18"></span>περίοδον ὑπάρχειν ὡρῶν ὀκτώ· κατὰ ταύτην τὴν ὑπόθεσιν 
<span class="pb" data-page="7.494" id="p7.494"></span>
<span class="lb" data-page="7.494" data-line="1" id="p7.494.1"></span>ἐπισκέψῃ, τί μέρος ἐστὶ τὰ η΄ τῶν κδ΄, εἶθ’ εὑρὼν ὅτι τρίτον,
<span class="lb" data-page="7.494" data-line="2" id="p7.494.2"></span>ἀμφημερινοὺς ἐρεῖς ἐπιπεπλέχθαι τρεῖς· ἀμφημερινοὺς μὲν,
<span class="lb" data-page="7.494" data-line="3" id="p7.494.3"></span>ὅτι τοῦ τῶν κδ΄ ἀριθμοῦ μόριόν ἐστιν ὁ τῶν ὀκτώ· τρεῖς δὲ,
<span class="lb" data-page="7.494" data-line="4" id="p7.494.4"></span>ὅτι τρίτον. ὑποκείσθω δὲ πάλιν ἑκκαίδεκα ὡρῶν εἶναι τὴν
<span class="lb" data-page="7.494" data-line="5" id="p7.494.5"></span>κατὰ τοὺς παροξυσμοὺς περίοδον. ἐπεὶ <span class="milestone ed1page" data-n="467" data-unit="ed1page" id="ed1page.467"></span>τοίνυν τὰ δεκαὲξ
<span class="lb" data-page="7.494" data-line="6" id="p7.494.6"></span>τῶν κδ΄ οὐδέν <span class="milestone ed2page" data-n="163" data-unit="ed2page" id="ed2page.163"></span>ἐστι μόριον, τῶν τε μή τρίτον ἐστί·
<span class="lb" data-page="7.494" data-line="7" id="p7.494.7"></span>τὰ δὲ μη΄ τριταίης ἐστὶν ἀριθμὸς περιόδου· τριταίους ἐρεῖς
<span class="lb" data-page="7.494" data-line="8" id="p7.494.8"></span>πυρετοὺς τρεῖς ἀλλήλοις ἐπιπεπλέχθαι. ὑποκείσθω πάλιν ἡ
<span class="lb" data-page="7.494" data-line="9" id="p7.494.9"></span>τῶν παροξυσμῶν περίοδος ὡρῶν ὑπάρχειν ὀκτωκαίδεκα.
<span class="lb" data-page="7.494" data-line="10" id="p7.494.10"></span>μέρος δέ ἐστιν οὗτος οὔτε τῶν κατὰ τὸν ἀμφημερινὸν ὡρῶν
<span class="lb" data-page="7.494" data-line="11" id="p7.494.11"></span>ἀριθμοῦ, οὔτε τῶν κατὰ τὸν τριταῖον, ἀλλὰ τοῦ κατὰ τὸν
<span class="lb" data-page="7.494" data-line="12" id="p7.494.12"></span>τεταρταῖον, ὅς ἐστιν οβ΄. φήσεις οὖν ἐπιπεπλέχθαι τεταρταίους
<span class="lb" data-page="7.494" data-line="13" id="p7.494.13"></span>ἀλλήλοις τέτταρας· τεταρταίους μὲν, ὅτι ἐκ τοῦ
<span class="lb" data-page="7.494" data-line="14" id="p7.494.14"></span>τῶν οβ΄ ὡρῶν ἀριθμοῦ· τέτταρας δὲ, ὅτι τέταρτόν ἐστι
<span class="lb" data-page="7.494" data-line="15" id="p7.494.15"></span>μέρος ὁ τῶν ὀκτωκαίδεκα ὡρῶν ἀριθμὸς τοῦ τῶν οβ΄. ὑποκείσθω
<span class="lb" data-page="7.494" data-line="16" id="p7.494.16"></span>πάλιν ἡ τῶν παροξυσμῶν περίοδος ὡρῶν εἶναι ε΄. μέρος
<span class="lb" data-page="7.494" data-line="17" id="p7.494.17"></span>δέ εἰσιν αἱ ε΄ τῶν ρη΄ εἰκοστοτέταρτον· ἐρεῖς οὖν εἶναι τύπους ﻿
<span class="pb" data-page="7.495" id="p7.495"></span>
<span class="lb" data-page="7.495" data-line="1" id="p7.495.1"></span>ἑκταίους ἐπιπεπλεγμένους ἀλλήλοις κδ΄. ὑποκείσθω πάλιν ἡ τῶν
<span class="lb" data-page="7.495" data-line="2" id="p7.495.2"></span>κατὰ τοὺς παροξυσμοὺς ὡρῶν περίοδος ζ΄. μέρος δέ εἰσιν αὗται
<span class="lb" data-page="7.495" data-line="3" id="p7.495.3"></span>τῶν ρξη΄, τουτέστιν ὀγδοαίου τύπου, τὸ εἰκοστὸν τέταρτον.
<span class="lb" data-page="7.495" data-line="4" id="p7.495.4"></span>ἐρεῖς οὖν εἶναι τύπους ὀγδοαίους εἰκοσιτέτταρας. ὑποκείσθω
<span class="lb" data-page="7.495" data-line="5" id="p7.495.5"></span>πάλιν ἡ τῶν κατὰ τοὺς παροξυσμοὺς περίοδος ὡρῶν θ΄. μέρος
<span class="lb" data-page="7.495" data-line="6" id="p7.495.6"></span>δέ εἰσιν αὗται τῶν σιστ΄ εἰκοστοτέταρτον. αὗται δὲ αἱ σιστ΄
<span class="lb" data-page="7.495" data-line="7" id="p7.495.7"></span>περίοδός ἐστι δεκάτου τύπου. γενήσονται γοῦν ἐπὶ τῆς ὑποθέσεως
<span class="lb" data-page="7.495" data-line="8" id="p7.495.8"></span>ταύτης δεκαταῖοι τύποι τέτταρες καὶ εἴκοσιν. ὑποκείσθω
<span class="lb" data-page="7.495" data-line="9" id="p7.495.9"></span>πάλιν κατὰ τοὺς παροξυσμοὺς περίοδος ὡρῶν δέκα.
<span class="lb" data-page="7.495" data-line="10" id="p7.495.10"></span>δωδέκατον δέ ἐστι μέρος ἀριθμὸς οὗτος τῶν ρκ΄, ὅστις ἐστιν
<span class="lb" data-page="7.495" data-line="11" id="p7.495.11"></span>ἑκταίας περιόδου, διὰ ταῦτα οὖν ἑκταῖοι γενήσονται δώδεκα.
<span class="lb" data-page="7.495" data-line="12" id="p7.495.12"></span>ὑποκείσθω πάλιν ἡ κατὰ τοὺς παροξυσμοὺς περίοδος ὡρῶν
<span class="lb" data-page="7.495" data-line="13" id="p7.495.13"></span>ὑπάρχειν ἕνδεκα, μετρεῖται δὲ ὁ τῶν σξδ΄ ἀριθμὸς ὑπὸ τῶν
<span class="lb" data-page="7.495" data-line="14" id="p7.495.14"></span>ἕνδεκα κατὰ τὸν κδ΄. ἔσονται οὖν κδ΄ ἀλλήλοις ἐπιπλεκόμενοι
<span class="lb" data-page="7.495" data-line="15" id="p7.495.15"></span>τύποι δωδεκαταῖοι, διότι κατὰ τὸν τῶν κδ΄ ἀριθμὸν ὁ
<span class="lb" data-page="7.495" data-line="16" id="p7.495.16"></span>τῶν ια΄ μετρεῖ τὸν τοῦ δωδεκαταίου τύπου τῶν ὡρῶν ἀριθμὸν,
<span class="lb" data-page="7.495" data-line="17" id="p7.495.17"></span>ὅστις ἐστιν ὁ τῶν σξδ΄. ἀεὶ τοίνυν εὑρεθήσεταί σοι τὸ
<span class="lb" data-page="7.495" data-line="18" id="p7.495.18"></span>μὲν εἶδος τῶν τύπων ἐκ τῶν ἐν τῷ διαγράμματι γεγραμμένων 
<span class="pb" data-page="7.496" id="p7.496"></span>
<span class="lb" data-page="7.496" data-line="1" id="p7.496.1"></span>ἀριθμῶν· τὸ δὲ πλῆθος αὐτῶν ἐκ τοῦ γνῶναι πόστον ἐστὶ
<span class="lb" data-page="7.496" data-line="2" id="p7.496.2"></span>τὸ τοῦ ἀριθμοῦ μέρος ὁ τῶν κατὰ τοὺς παροξυσμοὺς ὡρῶν
<span class="lb" data-page="7.496" data-line="3" id="p7.496.3"></span>ἀριθμὸς, ὅπερ ταὐτόν ἐστι τῷ γνῶναι κατὰ τίνα τῶν ἀριθμῶν
<span class="lb" data-page="7.496" data-line="4" id="p7.496.4"></span>ὁ κατὰ τοὺς παροξυσμοὺς μετρεῖ τὸν τοῦ τύπου· παρονομάζονται
<span class="lb" data-page="7.496" data-line="5" id="p7.496.5"></span>γὰρ ἀλλήλοις ὅ τ’ ἀριθμὸς οὗτος καὶ τὸ μόριον.
<span class="lb" data-page="7.496" data-line="6" id="p7.496.6"></span>οὐδὲν γοῦν διαφέρει τρίτον εἶναι μέρος φάναι τῶν ιβ΄ τὸν τῶν
<span class="lb" data-page="7.496" data-line="7" id="p7.496.7"></span>δ΄ ἀριθμὸν, ἢ μετρεῖσθαι πρὸς τοὺς τέσσαρας τὸν δώδεκα
<span class="lb" data-page="7.496" data-line="8" id="p7.496.8"></span>κατὰ τὸν τρία. ταὐτὸν δέ ἐστι τούτῳ κᾂν οὕτως εἴπωμεν,
<span class="lb" data-page="7.496" data-line="9" id="p7.496.9"></span>ὁ τέσσαρα τὸν δώδεκα μετρεῖ κατὰ τὸν τρία. γράψας οὖν
<span class="lb" data-page="7.496" data-line="10" id="p7.496.10"></span>πάλιν ἐν κεφαλαίοις βραχέσι τὴν μέθοδον, ἐφ’ ἕτερον ἐφεξῆς
<span class="lb" data-page="7.496" data-line="11" id="p7.496.11"></span>μεταβήσομαι λόγον. ἔσονται δ’ ὥσπέρ τινες αὐτῆς ἀφορισμοὶ
<span class="lb" data-page="7.496" data-line="12" id="p7.496.12"></span>τοιοίδε. ἐπισκέπτεσθαι χρὴ τῶν κατὰ τοὺς παροξυσμοὺς
<span class="lb" data-page="7.496" data-line="13" id="p7.496.13"></span>περιόδων τὰς ὥρας, πόστον μέρος εἰσὶ τῶν κατὰ τοὺς τύπους
<span class="lb" data-page="7.496" data-line="14" id="p7.496.14"></span>ὡρῶν. ὁ μὲν γὰρ τῷ μέρει παρονομαζόμενος ἀριθμὸς τὸ
<span class="lb" data-page="7.496" data-line="15" id="p7.496.15"></span>πλῆθος ἔσται τῶν τύπων· ὁ δ’ ὑπὸ τούτων μετρούμενος
<span class="lb" data-page="7.496" data-line="16" id="p7.496.16"></span>αὐτὸς ὁ τύπος. ἑτέρᾳ δὲ λέξει ταὐτὸν ἑρμηνευθήσεται οὕτως·
<span class="lb" data-page="7.496" data-line="17" id="p7.496.17"></span>τῆς κατὰ τοὺς παροξυσμοὺς περιόδου τὸν ἀριθμὸν τῶν 
<span class="pb" data-page="7.497" id="p7.497"></span>
<span class="lb" data-page="7.497" data-line="1" id="p7.497.1"></span>ὡρῶν ἐπισκέπτου, κατὰ τίνα μετρεῖ τῶν ἐκ τοῦ διαγράμματος
<span class="lb" data-page="7.497" data-line="2" id="p7.497.2"></span>ὁντιναοῦν. αὐτὸς μὲν γὰρ ὁ ἐκ τοῦ διαγράμματος ἀριθμὸς
<span class="lb" data-page="7.497" data-line="3" id="p7.497.3"></span>τὸ εἶδος τῶν τύπων δηλώσει· καθ’ ὃν δὲ τοῦτον ἐμέτρησεν
<span class="lb" data-page="7.497" data-line="4" id="p7.497.4"></span>ὁ τῆς περιόδου, τὸ πλῆθος αὐτῶν. ἄλλῃ δὲ λέξει ταὐτὸν
<span class="lb" data-page="7.497" data-line="5" id="p7.497.5"></span>οὕτως ἑρμηνευθήσεται. <span class="milestone ed2page" data-n="164" data-unit="ed2page" id="ed2page.164"></span>ὁ κατὰ τοὺς παροξυσμοὺς
<span class="lb" data-page="7.497" data-line="6" id="p7.497.6"></span>ἀριθμὸς τῶν περιοδικῶν ὡρῶν ὁσάκις ἂν μετρῇ τινα τῶν
<span class="lb" data-page="7.497" data-line="7" id="p7.497.7"></span>κατὰ τοὺς τύπους, τοσαυτάκις ὁ τύπος ἐκεῖνος ἑαυτῷ συμπλέκεται.
<span class="lb" data-page="7.497" data-line="8" id="p7.497.8"></span>συμπλέκεται δὲ ἢ ἐπιπλέκεται λέγειν οὐ διοίσει. 
</p>
</section>
<section id="s5" title="Chapter 5">
<p>
<span class="lb" data-page="7.497" data-line="9" id="p7.497.9"></span>Πολλαῖς δὲ καὶ ἄλλαις λέξεσιν ἔστιν ἑρμηνεῦσαι
<span class="lb" data-page="7.497" data-line="10" id="p7.497.10"></span>τὴν αὐτὴν μέθοδον, ἀλλ’ ἀρκεῖ καὶ μέχρι τοσούτου
<span class="lb" data-page="7.497" data-line="11" id="p7.497.11"></span>προεληλυθέναι τῆς ματαιοτεχνίας αὐτῶν, ἵνα καὶ διὰ βραχέων
<span class="lb" data-page="7.497" data-line="12" id="p7.497.12"></span>κεφαλαίων ἐπιδεῖξαι δυνηθῶμεν ἕκαστον τῶν ἑπομένων
<span class="lb" data-page="7.497" data-line="13" id="p7.497.13"></span>ἁμαρτημάτων, ἀρξάμενοι πάλιν ἀπὸ τῶν προχειροτέρων.
<span class="lb" data-page="7.497" data-line="14" id="p7.497.14"></span>ἐπειδὴ γὰρ ὅταν ἡ κατὰ τοὺς παροξυσμοὺς περίοδος ὡρῶν ᾖ
<span class="lb" data-page="7.497" data-line="15" id="p7.497.15"></span>δώδεκα, δύνανται μὲν εἶναι καὶ δύο ἀμφημερινοὶ, δύνανται
<span class="lb" data-page="7.497" data-line="16" id="p7.497.16"></span>δὲ καὶ τριταῖοι τέτταρες, καὶ τεταρταῖοι δ’ οὐδὲν ἧττον ἓξ,
<span class="lb" data-page="7.497" data-line="17" id="p7.497.17"></span>καὶ ὀκτὼ πεμπταῖοι, καὶ δέκα ἑκταῖοι, καὶ δώδεκα ἑβδομαῖοι,
<span class="lb" data-page="7.497" data-line="18" id="p7.497.18"></span>καὶ δεκατέσσαρες ὀγδοαῖοι, καὶ δεκαὲξ ἐνναταῖοι, 
<span class="pb" data-page="7.498" id="p7.498"></span>
<span class="lb" data-page="7.498" data-line="1" id="p7.498.1"></span>καὶ δεκαοκτὼ δεκαταῖοι. πάλιν οὖν κατὰ τόνδε τὸν τρόπον
<span class="lb" data-page="7.498" data-line="2" id="p7.498.2"></span>ὁδὸς εὑρίσκεται φλυαρίας οὐ σμικρὰ, στῆναι μὴ δυναμένη,
<span class="lb" data-page="7.498" data-line="3" id="p7.498.3"></span>μηδέ τινα σκοπὸν ὡρισμένον ἔχειν, ἔνθα περιγράφειν αὐτὴν
<span class="lb" data-page="7.498" data-line="4" id="p7.498.4"></span>ἀναγκαῖον ἔσται. τί γὰρ μᾶλλον ἄχρι τῶν ὀκτωκαίδεκα δεκαταίων,
<span class="lb" data-page="7.498" data-line="5" id="p7.498.5"></span>ἢ τῶν εἴκοσι δωδεκαταίων, ἢ τῶν εἰκοσιδύο δωδεκαταίων
<span class="lb" data-page="7.498" data-line="6" id="p7.498.6"></span>προαίρεσθαι προσῆκεν, ἤ τινος τῶν ἐφεξῆς περιόδων;
<span class="lb" data-page="7.498" data-line="7" id="p7.498.7"></span>ἔξεστι γὰρ λέγειν εἰκοσιτέσσαρας μὲν εἶναι τρισκαιδεκαταίους,
<span class="lb" data-page="7.498" data-line="8" id="p7.498.8"></span>ἓξ δὲ καὶ εἴκοσι τεσσαρεσκαιδεκαταίους, ὀκτὼ δὲ ἐπὶ ταῖς εἴκοσι
<span class="lb" data-page="7.498" data-line="9" id="p7.498.9"></span>πεντεκαιδεκαταίους. ὁμοίως τε τούτοις ἔξεστι δὴ προστιθέναι.
<span class="lb" data-page="7.498" data-line="10" id="p7.498.10"></span>διάκορον μὲν γὰρ ἤδη τοῦτο καὶ κατὰ τοὺς ἀμφημερινούς
<span class="lb" data-page="7.498" data-line="11" id="p7.498.11"></span>ἐστιν, ἔτι δὲ ληρωδέστερον ἐπὶ τῶν τριταίων καὶ
<span class="lb" data-page="7.498" data-line="12" id="p7.498.12"></span>τεταρταίων, καὶ πολὺ μᾶλλον ἁπάντων τῶν ἐφεξῆς. ἡ γοῦν
<span class="lb" data-page="7.498" data-line="13" id="p7.498.13"></span>τῶν ἑκκαίδεκα ὡρῶν περίοδος οὐδὲν μᾶλλόν ἐστι τριῶν τριταίων,
<span class="lb" data-page="7.498" data-line="14" id="p7.498.14"></span>ἢ ἓξ πεμπταίων, ἢ ἑβδομαίων θ΄. δύναται δὲ αὕτη
<span class="lb" data-page="7.498" data-line="15" id="p7.498.15"></span>δώδεκα μὲν ἐνναταίων εἶναι, πεντεκαίδεκα δὲ δεκαταίων, ὀκτωκαίδεκα
<span class="lb" data-page="7.498" data-line="16" id="p7.498.16"></span>τρισκαιδεκαταίων, ἑνὸς δὲ ἐπὶ τῶν κ΄ πεντεκαιδεκαταίων,
<span class="lb" data-page="7.498" data-line="17" id="p7.498.17"></span>ἀνάλογόν τε τῶν ἐφεξῆς ἁπάντων. ἀλλ’ ἐμοὶ τὴν
<span class="lb" data-page="7.498" data-line="18" id="p7.498.18"></span>ὁδὸν ἀρκεῖ μόνον ἐνδεδεῖχθαι τῆς περὶ τὰ τοιαῦτα ἀπωλείας 
<span class="pb" data-page="7.499" id="p7.499"></span>
<span class="lb" data-page="7.499" data-line="1" id="p7.499.1"></span>τοῦ χρόνου. καὶ γάρ τοι καὶ ἡ τῶν η΄ καὶ ι΄ ὡρῶν περίοδος,
<span class="lb" data-page="7.499" data-line="2" id="p7.499.2"></span>ἐνδειξάμενος γὰρ ἔτι καὶ τὴν ταύτης ὁδὸν ἐπ’ ἄλλο τι μεταβήσομαι,
<span class="lb" data-page="7.499" data-line="3" id="p7.499.3"></span>τεττάρων μέν ἐστι τεταρταίων, ὀκτὼ δὲ ἑβδομαίων,
<span class="lb" data-page="7.499" data-line="4" id="p7.499.4"></span>δεκαταίων δὲ δώδεκα. καὶ τούτων ἁπάντων ἐστὶν ἑκάστου
<span class="lb" data-page="7.499" data-line="5" id="p7.499.5"></span>μέθοδος, ὥστε ἐπὶ δακτύλων λογίσασθαι μὴ δεηθέντα διαγράμματος.
<span class="lb" data-page="7.499" data-line="6" id="p7.499.6"></span>ἀλλ’ ἐγὼ μὲν ἀντὶ παιδείας ἕκαστον τούτων ἀποκρίνομαι
<span class="lb" data-page="7.499" data-line="7" id="p7.499.7"></span>τοῖς προλαβοῦσι παραχρῆμα, διὰ τὸ γεγυμνάσθαι τὴν
<span class="lb" data-page="7.499" data-line="8" id="p7.499.8"></span>παιδικὴν ἡλικίαν ἐν ἀριθμοῖς· ἀγύμναστος δὲ ἄνθρωπος οὐ
<span class="lb" data-page="7.499" data-line="9" id="p7.499.9"></span>μηνῶν, ἀλλ’ ἐτῶν ὅλων εἰς αὐτοὺς δεῖται χάριν τοῦ γενέσθαι
<span class="lb" data-page="7.499" data-line="10" id="p7.499.10"></span>σοφὸς ἐν ἀχρήστοις πράγμασιν, ἃ μετὰ σπουδῆς τινες ἀλλήλοις
<span class="lb" data-page="7.499" data-line="11" id="p7.499.11"></span>προβάλλοντες οὐκ αἰδοῦνται. ὅτι μὲν οὖν ἁμαρτάνουσι διττὰ
<span class="lb" data-page="7.499" data-line="12" id="p7.499.12"></span>πάντες οἱ τὰ περὶ τύπων ὑπομνήματα γράψαντες, οὔτε τὰς
<span class="lb" data-page="7.499" data-line="13" id="p7.499.13"></span>ἰδέας τῶν νοσημάτων διδάσκοντες οὔτε τοῖς εὐχρήστοις τρίβοντες
<span class="lb" data-page="7.499" data-line="14" id="p7.499.14"></span>τὸν χρόνον, αὐτάρκως ἡγοῦμαι δεδεῖχθαι. 
</p>
</section>
<section id="s6" title="Chapter 6">
<p>
<span class="lb" data-page="7.499" data-line="15" id="p7.499.15"></span>
<span class="milestone ed2page" data-n="165" data-unit="ed2page" id="ed2page.165"></span>Ἐπεὶ δ’ ἠνάγκασαν ἡμᾶς ἐάσαντας χρήσιμα
<span class="lb" data-page="7.499" data-line="16" id="p7.499.16"></span>τὸν χρόνον εἰς τὴν πρὸς αὐτοὺς ἀντιλογίαν ἀναλίσκειν,
<span class="lb" data-page="7.499" data-line="17" id="p7.499.17"></span>ἐπιδείξωμεν αὐτοῖς, εἰς ὅσον ἀναισθησίας ἥκουσιν αὐτοί τε καὶ
<span class="lb" data-page="7.499" data-line="18" id="p7.499.18"></span>οἱ προσέχοντες αὐτοῖς, ὥς τι διδάσκουσι χρήσιμον. ὁμολογήσαντες ﻿
<span class="pb" data-page="7.500" id="p7.500"></span>
<span class="lb" data-page="7.500" data-line="1" id="p7.500.1"></span>γὰρ αὐτοὶ περὶ πράγματος ἀδυνάτου γίγνεσθαι σφίσι
<span class="lb" data-page="7.500" data-line="2" id="p7.500.2"></span>τοὺς λόγους, ὅμως ὥς τι γυμνάσιον αὐτοὺς μεταχειριζόμενοι,
<span class="lb" data-page="7.500" data-line="3" id="p7.500.3"></span>τί δή ποτε τῆς ὅλης θεραπείας οὐδ’ αὐτῷ χιλιοστῷ μέρει γυμνάζονται,
<span class="lb" data-page="7.500" data-line="4" id="p7.500.4"></span>πρὸς τῷ καὶ μάχεσθαι τὰς ὑποθέσεις αὐτῶν ἀλλήλαις,
<span class="lb" data-page="7.500" data-line="5" id="p7.500.5"></span>ἃς καὶ πρώτας σοι δίειμι; τινὲς μὲν αὐτῶν ἄχρι τῶν ε΄ καὶ ι΄
<span class="lb" data-page="7.500" data-line="6" id="p7.500.6"></span>ἡμερῶν τύπων ὑποτίθενται προέρχεσθαι τὰς περιόδους· ἔνιοι
<span class="lb" data-page="7.500" data-line="7" id="p7.500.7"></span>δὲ μέχρι τῶν μηνιαίων· εἰσὶ δὲ καὶ οἵ μέχρι δυοῖν ἢ τριοῖν μηνοῖν.
<span class="lb" data-page="7.500" data-line="8" id="p7.500.8"></span>ἐγὼ δὲ τίνα μὲν ἔχω γνώμην ὑπὲρ ὧν Ἱπποκράτης εἶπεν
<span class="lb" data-page="7.500" data-line="9" id="p7.500.9"></span>ἐξωτέρω τῆς τοῦ τεταρταίου περιόδου, ἐν ἑτέροις ἐδήλωσα,
<span class="lb" data-page="7.500" data-line="10" id="p7.500.10"></span>
<span class="milestone ed1page" data-n="468" data-unit="ed1page" id="ed1page.468"></span>δι’ ὧν ἐδίδασκον, ὡς ἐμαυτὸν πείθω, θεωρίαν χρήσιμον
<span class="lb" data-page="7.500" data-line="11" id="p7.500.11"></span>τῇ τέχνῃ· νυνὶ δὲ, οὐ γὰρ διδάξαι μοί τι πρόκειται κατὰ τόνδε
<span class="lb" data-page="7.500" data-line="12" id="p7.500.12"></span>τὸν λόγον, ἀλλ’ ἐξελέγξαι τοὺς μήτε τὰ χρήσιμα γράφοντας
<span class="lb" data-page="7.500" data-line="13" id="p7.500.13"></span>ἐπαινοῦντάς τε θεωρίαν ἀχρηστοτάτην, ἐπὶ πρώτους τρέψομαι
<span class="lb" data-page="7.500" data-line="14" id="p7.500.14"></span>τοὺς ἄχρι τοῦ πεντεκαιδεκαταίου τύπου γυμνασίας ἕνεκα προϊέναι
<span class="lb" data-page="7.500" data-line="15" id="p7.500.15"></span>φάσκοντας. ἀνατρέποντες γάρ οὗτοι τὴν ἑαυτῶν ὑπόθεσιν
<span class="lb" data-page="7.500" data-line="16" id="p7.500.16"></span>ἑτέραις ὑποθέσεσιν, ἃς προστιθέασιν, οὐκ αἰσθάνονται. εἰ
<span class="lb" data-page="7.500" data-line="17" id="p7.500.17"></span>γὰρ ὁ διὰ κ΄ καὶ γ΄ ὡρῶν παροξυνόμενος πυρετὸς οὐκ ἔστιν
<span class="lb" data-page="7.500" data-line="18" id="p7.500.18"></span>ἀμφημερινὸς προληπτικὸς, ἀναγκαῖον αὐτὸν εἶναι τέτταρας 
<span class="pb" data-page="7.501" id="p7.501"></span>
<span class="lb" data-page="7.501" data-line="1" id="p7.501.1"></span>καὶ εἴκοσιν εἰκοστοτεταρταίους· ὥσπερ οὖν καὶ τὸν ὑστεροῦντα
<span class="lb" data-page="7.501" data-line="2" id="p7.501.2"></span>μίαν ὥραν εἰκοστοεκταίους εἶναι καὶ τοῦτο κ΄ τε καὶ τέτταρας.
<span class="lb" data-page="7.501" data-line="3" id="p7.501.3"></span>οὔκουν ἀληθεύουσιν εἰς ε΄ καὶ ι΄ ἡμέρας ἐκτείνεσθαι τοὺς τύπους
<span class="lb" data-page="7.501" data-line="4" id="p7.501.4"></span>ὑποτιθέμενοι. πολὺ δὲ μᾶλλον ὅταν ἤτοι τριταίαν ἢ τεταρταίαν
<span class="lb" data-page="7.501" data-line="5" id="p7.501.5"></span>ἢ δὴ πεμπταίαν περίοδον, ὥραις ἤτοι δυοῖν, ἢ τρισὶν
<span class="lb" data-page="7.501" data-line="6" id="p7.501.6"></span>ὑστερίζουσαν, ἢ προλαμβάνουσαν, εἰς ἐπιπλοκὰς τύπων
<span class="lb" data-page="7.501" data-line="7" id="p7.501.7"></span>ἄγωσιν ὁμοίως τοῖς εἰκοσιτέσσαρσιν εἰκοσιεκταίοις. ἵνα γὰρ
<span class="lb" data-page="7.501" data-line="8" id="p7.501.8"></span>ἐάσας τὴν πεντεκαίδεχ’ ἡμερῶν αὐτῶν περίοδον, ἐπὶ τὴν τοῦ
<span class="lb" data-page="7.501" data-line="9" id="p7.501.9"></span>πεμπταίου παραγένωμαι, κατὰ τοῦτον τὸν τύπον, ἐὰν μὲν
<span class="lb" data-page="7.501" data-line="10" id="p7.501.10"></span>προλάβῃ μίαν ὥραν ὁ παροξυσμὸς, εἴκοσι καὶ τέτταρες ἐννενηκονθεκταῖοι
<span class="lb" data-page="7.501" data-line="11" id="p7.501.11"></span>γενήσονται· ἐὰν δὲ ὑστερίζῃ, ἐννενηκοστοογδαῖοι
<span class="lb" data-page="7.501" data-line="12" id="p7.501.12"></span>πάλιν κδ΄, εἰ δ΄ αὐτὰ δὴ ὑποτίθενταί τινας ἤδη προλαμβάνοντας
<span class="lb" data-page="7.501" data-line="13" id="p7.501.13"></span>καὶ ὑστερίζοντας, ἀναιροῦσιν ἄρδην ἑαυτῶν τὴν ὑπόθεσιν.
<span class="lb" data-page="7.501" data-line="14" id="p7.501.14"></span>ὥστε τὸ μὲν ὁλοκλήροις ἡμέραις τε καὶ νυξὶ περιγράφεσθαι
<span class="lb" data-page="7.501" data-line="15" id="p7.501.15"></span>τοὺς τύπους ἀναγκαῖον αὐτοὺς ὑποτίθεσθαι, ἢ οὐκ ἔστιν τί
<span class="lb" data-page="7.501" data-line="16" id="p7.501.16"></span>ληροῦσιν· ὑποκειμένου δ’ αὐτοῦ, προήξουσιν εἰς μακρὸν ἀριθμὸν
<span class="lb" data-page="7.501" data-line="17" id="p7.501.17"></span>ἡμερῶν οἱ τύποι, κᾂν ἐκεῖνοι μὴ θέλωσι. κάλλιον οὖν ἴσως
<span class="lb" data-page="7.501" data-line="18" id="p7.501.18"></span>ποιοῦσιν οἱ κατ’ ἀρχὰς εὐθέως ὑποτιθέμενοι τὸν ἀριθμὸν τῶν 
<span class="pb" data-page="7.502" id="p7.502"></span>
<span class="lb" data-page="7.502" data-line="1" id="p7.502.1"></span>κατὰ τύπους ἡμερῶν ἀπερίληπτον ὑπάρχειν. εἰ γὰρ καὶ μηδὲν
<span class="lb" data-page="7.502" data-line="2" id="p7.502.2"></span>ἄλλο λέγουσι, καλῶς γε ἐκφεύγουσι τὴν πρὸς αὐτοὺς ἀντιλογίαν,
<span class="lb" data-page="7.502" data-line="3" id="p7.502.3"></span>οὐχ ὥσπερ οἱ πρόσθεν ὑπὸ σφῶν αὐτῶν καταβάλλονται, μέχρι
<span class="lb" data-page="7.502" data-line="4" id="p7.502.4"></span>πεντεκαίδεχ’ ἡμερῶν ὑποτιθέμενοι προϊέναι τοὺς τύπους, ἀναγκαζόμενοι
<span class="lb" data-page="7.502" data-line="5" id="p7.502.5"></span>δὲ χρῆσθαι μὴ μόνοις τοῖς ἐκ πολλῶν δεκάδων συγκειμένοις,
<span class="lb" data-page="7.502" data-line="6" id="p7.502.6"></span>ἀλλὰ καὶ τοῖς ἐξ ἑκατοντάδων. ἐπεὶ τοίνυν ἀδύνατόν
<span class="lb" data-page="7.502" data-line="7" id="p7.502.7"></span>ἐστιν αὐτοῖς φυγεῖν τὸ πλῆθος τῶν τύπων, ἀδύνατον δήπου καὶ
<span class="lb" data-page="7.502" data-line="8" id="p7.502.8"></span>τὰς ἐπιπλοκὰς ἀλλήλοις ἐπιπλέκοντας φεύγειν· ἀλλὰ <span class="milestone ed2page" data-n="166" data-unit="ed2page" id="ed2page.166"></span>καθάπερ
<span class="lb" data-page="7.502" data-line="9" id="p7.502.9"></span>οἱ τοὺς τρεῖς τύπους ὑποθέμενοι μόνους ὑπάρχειν, ἀμφημερινὸν
<span class="lb" data-page="7.502" data-line="10" id="p7.502.10"></span>καὶ τριταῖον καὶ τεταρταῖον, ὅμως ἐκ τῆς ἐπιπλοκῆς αὐτῶν
<span class="lb" data-page="7.502" data-line="11" id="p7.502.11"></span>συζυγίας ἀποτελοῦσι πολλὰς, οὕτως ἀναγκαῖον ἔσται καὶ
<span class="lb" data-page="7.502" data-line="12" id="p7.502.12"></span>τούτοις ἐπιπλέκειν ἀλλήλοις ἅπαντας τοὺς τύπους. ὡς οὖν ἐπιπλέκουσι
<span class="lb" data-page="7.502" data-line="13" id="p7.502.13"></span>τοὺς τρεῖς, λέγοντες ἑαυτῷ μὲν πρῶτον ἕκαστον, ἔπειτ’
<span class="lb" data-page="7.502" data-line="14" id="p7.502.14"></span>ἀλλήλοις, οὕτως ἀναγκαῖον ἔσται καὶ τούτους ἐπιπλέκειν. ἀρξώμεθα
<span class="lb" data-page="7.502" data-line="15" id="p7.502.15"></span>οὖν ἀπὸ τοῦ πεμπταίου, καὶ δείξωμεν αὐτοῖς, ὅπως ἐπιπλεκόμενος
<span class="lb" data-page="7.502" data-line="16" id="p7.502.16"></span>τῷδε παμπόλλας ποιήσει συζυγίας, οὐδὲν διαφέροντος,
<span class="lb" data-page="7.502" data-line="17" id="p7.502.17"></span>εἰ μὴ συζυγίας, ἀλλ’ ἐπιπλοκὰς ὀνομάζοι τις αὐτάς. μία μὲν γὰρ
<span class="lb" data-page="7.502" data-line="18" id="p7.502.18"></span>ἡ συζυγία τοιαύτη· τῇ πρώτῃ τῶν ἡμερῶν ἀρχέσθω πεμπταῖος, 
<span class="pb" data-page="7.503" id="p7.503"></span>
<span class="lb" data-page="7.503" data-line="1" id="p7.503.1"></span>εἶθ’ ἡ τρίτη τε καὶ τετάρτη καθαρευέτω πυρετοῦ παντός· ἡ
<span class="lb" data-page="7.503" data-line="2" id="p7.503.2"></span>πέμπτη μὲν τοῦ κατὰ τὴν πρώτην ἡμέραν ἀρξαμένου πεμπταίου
<span class="lb" data-page="7.503" data-line="3" id="p7.503.3"></span>τὸν δεύτερον ἐχέτω παροξυσμὸν, ἡ δ’ ἕκτη τοῦ κατὰ τὴν δευτέραν·
<span class="lb" data-page="7.503" data-line="4" id="p7.503.4"></span>εἶτα τῆς ζ΄ καὶ τῆς η΄ καθαρευουσῶν, ἡ μὲν ἐννάτη τὸν
<span class="lb" data-page="7.503" data-line="5" id="p7.503.5"></span>τρίτον ἐχέτω παροξυσμὸν τοῦ πρώτου τῶν πεμπταίων, ἡ δὲ
<span class="lb" data-page="7.503" data-line="6" id="p7.503.6"></span>δεκάτη τοῦ δευτέρου καὶ αὐτὴ τὸν τρίτον ἐφεξῆς· καὶ κατὰ
<span class="lb" data-page="7.503" data-line="7" id="p7.503.7"></span>τὴν αὐτὴν ἀναλογίαν ὁ τέταρτος πεμπταῖος προερχέσθω, διαφέροντος
<span class="lb" data-page="7.503" data-line="8" id="p7.503.8"></span>οὐδὲν εἰς τὰ παρόντα, διπλοῦν πεμπταῖον ἢ δύο
<span class="lb" data-page="7.503" data-line="9" id="p7.503.9"></span>πεμπταίους λέγειν, ὅπερ οὐδ’ αὐτὸ συγχωροῦσιν ἅπαντες.
<span class="lb" data-page="7.503" data-line="10" id="p7.503.10"></span>ἑτέρα συζυγία δυοῖν πεμπταίων. ἡ πρώτη τῶν ἡμερῶν ἕνα
<span class="lb" data-page="7.503" data-line="11" id="p7.503.11"></span>παροξυσμὸν ἑνὸς ἐχέτω πεμπταίου (μέθοδον), δευτέρα δὲ καθαρευέτω,
<span class="lb" data-page="7.503" data-line="12" id="p7.503.12"></span>κᾄπειθ’ ἡ τρίτη τὸν ἕτερον πεμπταῖον ἀρχόμενον
<span class="lb" data-page="7.503" data-line="13" id="p7.503.13"></span>ἐχέτω, σωζομένης τῆς ἀναλογίας ἐν ταῖς ἐφεξῆς ἡμέραις. ἄλλη
<span class="lb" data-page="7.503" data-line="14" id="p7.503.14"></span>συζυγία δυοῖν πεμπταίοιν. ἡ μὲν πρώτη τῶν ἡμερῶν τὸν ἕτερον
<span class="lb" data-page="7.503" data-line="15" id="p7.503.15"></span>αὐτῶν, ἡ δὲ τετάρτη τὸν ἕτερον ἀρχόμενον ἐχέτω, τῶν
<span class="lb" data-page="7.503" data-line="16" id="p7.503.16"></span>ἑξῆς ἡμερῶν τὴν ἀναλογίαν φυλαττουσῶν. τετάρτη συζυγία
<span class="lb" data-page="7.503" data-line="17" id="p7.503.17"></span>δυοῖν πεμπταίοιν. ὁ μὲν ἕτερος αὐτῶν εἰσβαλλέτω κατὰ τὴν
<span class="lb" data-page="7.503" data-line="18" id="p7.503.18"></span>πρώτην νύκτα. πέμπτη συζυγία δυοῖν πεμπταίοιν. ὁ μὲν
<span class="lb" data-page="7.503" data-line="19" id="p7.503.19"></span>ἕτερος αὐτῶν ἀρχέσθω κατὰ τὴν πρώτην ἡμέραν, ὁ δὲ ἕτερος 
<span class="pb" data-page="7.504" id="p7.504"></span>
<span class="lb" data-page="7.504" data-line="1" id="p7.504.1"></span>κατὰ τὴν δευτέραν νύκτα. ἕκτη συζυγία δυοῖν πεμπταίοιν.
<span class="lb" data-page="7.504" data-line="2" id="p7.504.2"></span>ὁ μὲν ἕτερος ἀρχέσθω κατὰ τὴν πρώτην ἡμέραν, ὁ δ’ ἄλλος
<span class="lb" data-page="7.504" data-line="3" id="p7.504.3"></span>κατὰ τὴν τρίτην νύκτα. ἑβδόμη συζυγία δυοῖν πεμπταίοιν. ὁ
<span class="lb" data-page="7.504" data-line="4" id="p7.504.4"></span>μὲν ἕτερος ἀρχέσθω κατὰ τὴν πρώτην ἡμέραν, ὁ δ’ ἄλλος κατὰ
<span class="lb" data-page="7.504" data-line="5" id="p7.504.5"></span>τὴν τετάρτην νύκτα. ταύτας οὖν τὰς ἑπτὰ συζυγίας ἐπλέξαμεν
<span class="lb" data-page="7.504" data-line="6" id="p7.504.6"></span>ὑποθέμενοι τὸν πρότερον τῶν πεμπταίων ἐν τῇ πρώτῃ τῶν
<span class="lb" data-page="7.504" data-line="7" id="p7.504.7"></span>ἡμερῶν ἄρχεσθαι. πάλιν δὲ ἄλλας ζ΄ ποιήσομεν, ὑποθέμενοι
<span class="lb" data-page="7.504" data-line="8" id="p7.504.8"></span>τὸν πρότερον αὐτῶν ἄρχεσθαι τῆς πρώτης νυκτός. ἐὰν οὖν
<span class="lb" data-page="7.504" data-line="9" id="p7.504.9"></span>οὕτως ἐπιπλέξωμεν αὐτῷ καὶ τὸν ἑκταῖον, εὔδηλον ὡς πλείους
<span class="lb" data-page="7.504" data-line="10" id="p7.504.10"></span>αἱ συζυγίαι γενήσονται· καὶ πλείους ἔτι, τὸν ἑβδομαῖον ἐπιπλεκόντων,
<span class="lb" data-page="7.504" data-line="11" id="p7.504.11"></span>καὶ πολὺ πλείους ἔτι τὸν ὀγδοαῖον, ἢ καὶ τὸν δεκαταῖον,
<span class="lb" data-page="7.504" data-line="12" id="p7.504.12"></span>ἵνα μηδὲν εἴπω περὶ τῶν εἰκοσταίων καὶ τριακοσταίων
<span class="lb" data-page="7.504" data-line="13" id="p7.504.13"></span>καὶ τεσσαρακοσταίων, ὅσοι τε πρὸς τούτοις ἐδείχθησαν ἐξ
<span class="lb" data-page="7.504" data-line="14" id="p7.504.14"></span>ἀνάγκης ἑπόμενοι ταῖς ὑποθέσεσιν αὐτῶν. ἐκεῖνοι μὲν οὖν
<span class="lb" data-page="7.504" data-line="15" id="p7.504.15"></span>ἐαθήτωσαν ἐν τῷ παρόντι, γινέσθω δὲ ἡμῖν ἄχρι τοῦ δεκαταίου.
<span class="lb" data-page="7.504" data-line="16" id="p7.504.16"></span>κᾀμοὶ πρῶτον ἐννόησον, ὡς νῦν ὁπότε διπλοῦς ὁ πεμπταῖος
<span class="lb" data-page="7.504" data-line="17" id="p7.504.17"></span>γίγνεται, τὰς συζυγίας εἴπομεν, ἐὰν δὲ τριπλοῦς γενηθείη, δῆλον
<span class="lb" data-page="7.504" data-line="18" id="p7.504.18"></span>ὅτι πλῆθος οὐκ ὀλίγον ἄλλο γίνεται συζυγιῶν. ἐγχωρεῖ
<span class="lb" data-page="7.504" data-line="19" id="p7.504.19"></span>δήπου καὶ τετραπλοῦν αὐτὸν γενέσθαι, καθ’ ἑκάστην ἡμέραν ﻿
<span class="pb" data-page="7.505" id="p7.505"></span>
<span class="lb" data-page="7.505" data-line="1" id="p7.505.1"></span>ἑνὸς εἰσβάλλοντος παροξυσμοῦ· πενταπλοῦς δ’ ἂν γένοιτο μιχθέντος
<span class="lb" data-page="7.505" data-line="2" id="p7.505.2"></span>τῷ τετραπλῷ κατὰ μίαν νύκτα πέμπτου τινὸς ἐπὶ τοῖς
<span class="lb" data-page="7.505" data-line="3" id="p7.505.3"></span>εἰρημένοις τέτταρσι πεμπταίοις, καὶ τούτου πάλιν αὐτοῦ τετραχῶς·
<span class="lb" data-page="7.505" data-line="4" id="p7.505.4"></span>ἢ γὰρ ἐν τῇ πρώτῃ νυκτὶ τὴν ἀρχὴν δύναται λαβεῖν,
<span class="lb" data-page="7.505" data-line="5" id="p7.505.5"></span>ἤ τινι τῶν ἐφεξῆς, ἤτοι τῇ δευτέρᾳ, ἢ τῇ τρίτῃ, ἢ τῇ τετάρτῃ,
<span class="lb" data-page="7.505" data-line="6" id="p7.505.6"></span>ἢ τῇ πέμπτῃ. ἡ δ’ αὐτὴ ποικίλη τούτοις ἐστὶ καὶ τοὺς ἄλλους
<span class="lb" data-page="7.505" data-line="7" id="p7.505.7"></span>τύπους, καὶ μᾶλλον ἔτι κατὰ τοὺς πολυημερωτέρους αὐτῶν.
<span class="lb" data-page="7.505" data-line="8" id="p7.505.8"></span>ἐὰν οὖν ἐπιπλέκῃς ἅπασαν τὴν τοῦ πεμπταίου ποικιλίαν τῇ
<span class="lb" data-page="7.505" data-line="9" id="p7.505.9"></span>κατὰ τὸν ἑκταῖον, ἐννοεῖς, οἶμαι, πόσον ἔσται πλῆθος· ἐὰν
<span class="lb" data-page="7.505" data-line="10" id="p7.505.10"></span>δὲ μίξῃς αὐταῖς καὶ τὸν ἑβδομαῖον, ἢ ὀγδοαῖον, <span class="milestone ed2page" data-n="167" data-unit="ed2page" id="ed2page.167"></span>ἤ τινα
<span class="lb" data-page="7.505" data-line="11" id="p7.505.11"></span>τῶν ἐφεξῆς, εἶτα πάλιν ἐκ τεττάρων τύπων οὕτως ἀλλήλοις
<span class="lb" data-page="7.505" data-line="12" id="p7.505.12"></span>ἐπιπεπλεγμένων ἑτέρας ποιήσῃς συζυγίας, εἶτ’ ἐκ πέντε, κᾄπειτ’
<span class="lb" data-page="7.505" data-line="13" id="p7.505.13"></span>αὖθις ἐκ πλειόνων, οἶμαί σε λογίζεσθαι πόσος ἀριθμὸς
<span class="lb" data-page="7.505" data-line="14" id="p7.505.14"></span>ἔσται συζυγιῶν, ἢ πόσων δεήσει βιβλίων εἰς τὴν διδασκαλίαν
<span class="lb" data-page="7.505" data-line="15" id="p7.505.15"></span>αὐτῶν. ὁποία γάρ τις ἡ κατ’ αὐτὰς ἔσται πλοκὴ, πειράσομαί
<span class="lb" data-page="7.505" data-line="16" id="p7.505.16"></span>σοι διὰ βραχέων ἐνδείξασθαι, τὴν ἀρχὴν τῷ λόγῳ τήνδε τιθέμενος.
<span class="lb" data-page="7.505" data-line="17" id="p7.505.17"></span>καθ’ ἕκαστον τῶν τύπων πρότερον δεήσει τὴν ποικιλίαν
<span class="lb" data-page="7.505" data-line="18" id="p7.505.18"></span>τῶν συζυγιῶν διελθεῖν, ὡς ἐπὶ τοῦ πεμπταίου σμικρὸν
<span class="lb" data-page="7.505" data-line="19" id="p7.505.19"></span>ἔμπροσθεν ἔδειξα· μετὰ ταῦτα ἐπιπλέκειν ἀλλήλαις αὐτὰς, 
<span class="pb" data-page="7.506" id="p7.506"></span>
<span class="lb" data-page="7.506" data-line="1" id="p7.506.1"></span>πρῶτον μὲν μίαν συζυγίαν τῶν ἐκ τοῦ πεμπταίου, φέρε εἰπεῖν,
<span class="lb" data-page="7.506" data-line="2" id="p7.506.2"></span>μιᾷ τῇ κατὰ τὸν ἑκταῖον, ὡς ἐκ δυοῖν συζυγιῶν <span class="milestone ed1page" data-n="469" data-unit="ed1page" id="ed1page.469"></span>γενέσθαι
<span class="lb" data-page="7.506" data-line="3" id="p7.506.3"></span>τινὰ τρίτην ἄλλην, εἶθ’ ἑξῆς ἁπάσαις ἁπάσας ἐπιπλέκειν, εἶθ’
<span class="lb" data-page="7.506" data-line="4" id="p7.506.4"></span>οὕτω μίαν δυοῖν, εἶτα τρισὶν, εἶτα πλείοσιν ἄχρι περ ἂν ἁπάσας
<span class="lb" data-page="7.506" data-line="5" id="p7.506.5"></span>τοῦ συμπλεκομένου τύπου τὰς συζυγίας ἀναμίξῃς τῇ μιᾷ·
<span class="lb" data-page="7.506" data-line="6" id="p7.506.6"></span>μετὰ δὲ τοῦτο δύο συζυγίας ἑνὸς τύπου τοῦ πεμπταίου μιᾷ
<span class="lb" data-page="7.506" data-line="7" id="p7.506.7"></span>καθ’ ἑκάστην τῶν ἄλλων μιγνύειν, εἶτα δυοῖν, ἢ τριῶν, ἢ τέτταρσιν,
<span class="lb" data-page="7.506" data-line="8" id="p7.506.8"></span>ἄχρι περ ἂν ἁπάσας ἀλλήλαις ἐπιπλέξῃς· εἶθ’ οὕτω
<span class="lb" data-page="7.506" data-line="9" id="p7.506.9"></span>πάλιν τέτταρας συζυγίας ταῖς καθ’ ἕκαστον τύπον μιγνύειν,
<span class="lb" data-page="7.506" data-line="10" id="p7.506.10"></span>εἶτα πέντε, κᾄπειτα ἓξ, μέχρι περ ἂν ἁπάσας τοῦ πεμπταίου
<span class="lb" data-page="7.506" data-line="11" id="p7.506.11"></span>τὰς συζυγίας ἁπάσαις τῶν ἄλλων ἀναμίξῃς, οὐχ ὁμοῦ δηλονότι
<span class="lb" data-page="7.506" data-line="12" id="p7.506.12"></span>πάντων, ἀλλ’ ἑκάστου κατὰ μόνας, οἷον τὰς τοῦ πεμπταίου
<span class="lb" data-page="7.506" data-line="13" id="p7.506.13"></span>ταῖς κατὰ τὸν ἑβδομαῖον, εἶθ’ οὕτω ταῖς κατὰ τὸν ὀγδοαῖον,
<span class="lb" data-page="7.506" data-line="14" id="p7.506.14"></span>ἢ τὸν ἐνναταῖον, ἢ τὸν δεκαταῖον, ἤ τινα τῶν ἐφεξῆς· εἶθ’
<span class="lb" data-page="7.506" data-line="15" id="p7.506.15"></span>ὥσπερ τὸν πεμπταῖον ἑκάστῳ τῶν ἄλλων ἔμιξας, οὕτως ἤδη
<span class="lb" data-page="7.506" data-line="16" id="p7.506.16"></span>τὸν δεκαταῖον ἑκάστῳ τῶν ἄλλων μιγνύειν, ἔπειθ’ ἑβδομαῖόν
<span class="lb" data-page="7.506" data-line="17" id="p7.506.17"></span>τε καὶ ὀγδοαῖον καὶ τοὺς ἄλλους. ὅταν δὲ τοῦτο ποιήσῃς,
<span class="lb" data-page="7.506" data-line="18" id="p7.506.18"></span>ἀναγκαῖον ἔσται τριῶν τύπον τὰς συζυγίας ἁπάσας ἁπάσαις 
<span class="pb" data-page="7.507" id="p7.507"></span>
<span class="lb" data-page="7.507" data-line="1" id="p7.507.1"></span>ἐπιπλέκειν, εἶτα τεττάρων, εἶτα πέντε, κᾄπειθ’ ἓξ, εἶτα ἑπτὰ,
<span class="lb" data-page="7.507" data-line="2" id="p7.507.2"></span>καὶ οὕτω καθεξῆς, ἄχρι περ ἂν ἁπάσας ἁπάντων ἐπιπλέξωμεν.
<span class="lb" data-page="7.507" data-line="3" id="p7.507.3"></span>ὅτι δ’ οὕτω πολὺ πλῆθος ἔσται τῶν συζυγιῶν, ὡς δυσαριθμήτους
<span class="lb" data-page="7.507" data-line="4" id="p7.507.4"></span>γενέσθαι μυριάδας, ἤδη νομίζω κατανοεῖν τινα, κᾂν ἄπειρος
<span class="lb" data-page="7.507" data-line="5" id="p7.507.5"></span>ἀριθμοῦ ᾖ. δύναται δὲ καὶ τοῖς ἀριθμητικοῖς κοινωσάμενος
<span class="lb" data-page="7.507" data-line="6" id="p7.507.6"></span>τὸν λόγον, ἀκοῦσαι παρ’ αὐτῶν τὸ πλῆθος. ἐγὼ γὰρ ἐὰν
<span class="lb" data-page="7.507" data-line="7" id="p7.507.7"></span>ἐπιδεικνύναι νυνὶ αὐτὸ βουληθῶ, βιβλίου μοι δεήσει μείζονος
<span class="lb" data-page="7.507" data-line="8" id="p7.507.8"></span>ὧν οἱ ταῦτα ληροῦντες ἔγραψαν, οὐκ ἐννοήσαντες ὅτι μυριοστοῦ
<span class="lb" data-page="7.507" data-line="9" id="p7.507.9"></span>μορίου τῶν ἐπιπλοκῶν ἥψαντο, καίτοι γ’ ἀδολεσχήσαντες
<span class="lb" data-page="7.507" data-line="10" id="p7.507.10"></span>πολλά. εἰ μὲν οὖν χρήσιμον εἶναι νομίζουσιν ἐπιπλέκειν ἀλλήλοις
<span class="lb" data-page="7.507" data-line="11" id="p7.507.11"></span>τύπους, ἴστωσαν τοῦ χρησίμου τὸ μυριοστὸν μέρος εὑρηκότες·
<span class="lb" data-page="7.507" data-line="12" id="p7.507.12"></span>εἰ δ’ ἄχρηστον, αἰδεσθέντες ἤδη ποτὲ καλέσωσιν, ἐπὶ
<span class="lb" data-page="7.507" data-line="13" id="p7.507.13"></span>τὰς βίβλους τὸν Ἥφαιστον, ἢ κᾂν αὐτοὶ μὴ καλέσωσιν, ὁ χρόνος
<span class="lb" data-page="7.507" data-line="14" id="p7.507.14"></span>αὐτὰς διαφθερεῖ. τίς γὰρ ἐξ αὐτῶν ἄλλος ἔτι γράψει; τίς
<span class="lb" data-page="7.507" data-line="15" id="p7.507.15"></span>δὲ οὐ καὶ ταύταις ἤδη κατατεμὼν εἰς τὰς ἐφημέρους χρείας
<span class="lb" data-page="7.507" data-line="16" id="p7.507.16"></span>ἀναλώσει; 
</p>
</section>
<section id="s7" title="Chapter 7">
<p>
<span class="lb" data-page="7.507" data-line="17" id="p7.507.17"></span>Τούτων ἤδη γεγραμμένων, καί τισι τῶν ἑταίρων
<span class="lb" data-page="7.507" data-line="18" id="p7.507.18"></span>ἐκδιδομένων, ἢ ἀξιωσάντων ἑτέρων μαθεῖν, ὅπως ἂν ᾖ τοῦ 
<span class="pb" data-page="7.508" id="p7.508"></span>
<span class="lb" data-page="7.508" data-line="1" id="p7.508.1"></span>διαγράμματος, ἐγὼ παραχρῆμα τοῖς προβάλλουσιν ἀποκρίνομαι
<span class="lb" data-page="7.508" data-line="2" id="p7.508.2"></span>τὸ πλῆθος τῶν τύπων. ἔστιν οὖν ἡ μέθοδος οὐχ ἑτέρου τινὸς
<span class="lb" data-page="7.508" data-line="3" id="p7.508.3"></span>γένους, ἀλλ’ ὑποπεπτωκυῖα τῇ προτέρᾳ. πεισθήσῃ δὲ καὶ αὐτὸς
<span class="lb" data-page="7.508" data-line="4" id="p7.508.4"></span>οὕτως ἔχειν ἀναμνησθεὶς πρότερον ἀεί τε πρόχειρον ἔχων
<span class="lb" data-page="7.508" data-line="5" id="p7.508.5"></span>τὴν μνήμην αὐτῶν, ὡς ἡμέραν ὀνομάζομεν ἐν τῷ χρόνῳ τούτῳ
<span class="lb" data-page="7.508" data-line="6" id="p7.508.6"></span>τὸν συγκείμενον χρόνον ἔκ τε τῆς ἡμέρας καὶ τῆς νυκτὸς,
<span class="lb" data-page="7.508" data-line="7" id="p7.508.7"></span>
<span class="milestone ed2page" data-n="168" data-unit="ed2page" id="ed2page.168"></span>ὅπερ ἔνιοι προσαγορεύουσι νυχθήμερον. οὕτω γοῦν καὶ
<span class="lb" data-page="7.508" data-line="8" id="p7.508.8"></span>τὸν ἐνιαυτὸν εἶναι λέγομεν ἡμερῶν τξε΄ καὶ τετάρτου. μιᾶς μὲν
<span class="lb" data-page="7.508" data-line="9" id="p7.508.9"></span>οὖν ἡμέρας τέτταρες ἐπὶ ταῖς κ΄ ὧραι γίγνονται, δυοῖν δὲ ὀκτὼ
<span class="lb" data-page="7.508" data-line="10" id="p7.508.10"></span>καὶ τετταράκοντα, τριῶν δὲ δύο καὶ ἑβδομήκοντα· τὰ δὲ ὀνόματα
<span class="lb" data-page="7.508" data-line="11" id="p7.508.11"></span>τοῖς τύποις οὐκ ἀπὸ τῶν συμπληρουμένων ἡμερῶν ἐστιν,
<span class="lb" data-page="7.508" data-line="12" id="p7.508.12"></span>ἀλλ’ ἀπὸ τῆς ἀνταποδόσεως τοῦ παροξυσμοῦ. τριταῖον μὲν
<span class="lb" data-page="7.508" data-line="13" id="p7.508.13"></span>ὀνομάζομεν ᾧ διὰ τρίτης ἡμέρας ὁ παροξυσμὸς γίγνεται, δυοῖν
<span class="lb" data-page="7.508" data-line="14" id="p7.508.14"></span>μεταξὺ δηλονότι καὶ συμπληρωθεισῶν· τεταρταῖον δὲ ᾧ κατὰ
<span class="lb" data-page="7.508" data-line="15" id="p7.508.15"></span>τετάρτην, τριῶν κᾀπὶ τούτῳ μεταξὺ συμπληρουμένων ἡμερῶν,
<span class="lb" data-page="7.508" data-line="16" id="p7.508.16"></span>ἐπί τε τῶν ἄλλων ἀνάλογον· ὥσθ’ ὅταν εὕρῃς περίοδον τύπου
<span class="lb" data-page="7.508" data-line="17" id="p7.508.17"></span>τεττάρων ἡμερῶν, πεμπταῖον ἐρεῖς αὐτὸν, οὐ ταὐτὸν γάρ ἐστι
<span class="lb" data-page="7.508" data-line="18" id="p7.508.18"></span>διὰ πέμπτης τε παροξύνεσθαι καὶ πέντε ἡμερῶν ἔχειν περίοδον.
<span class="lb" data-page="7.508" data-line="19" id="p7.508.19"></span>ἐν μνήμῃ τοίνυν θέμενος ταῦτα, πάλιν ἀναμνήσθητί μοι τῆς 
<span class="pb" data-page="7.509" id="p7.509"></span>
<span class="lb" data-page="7.509" data-line="1" id="p7.509.1"></span>εἰρημένης ἔμπροσθεν ἐπὶ τῷ διαγράμματι μεθόδου. λέλεκται
<span class="lb" data-page="7.509" data-line="2" id="p7.509.2"></span>δὲ ὅτι τὸν προβληθέντα περιοδικῶν ἀριθμὸν ὡρῶν, ὃς ἐν τῷ
<span class="lb" data-page="7.509" data-line="3" id="p7.509.3"></span>μεταξὺ δυοῖν ἀρχῶν γίνεται παροξυσμὸς, ἐπισκέπτου πότερον
<span class="lb" data-page="7.509" data-line="4" id="p7.509.4"></span>μετρεῖ τὸν ἐν τῷ διαγράμματι περιεχόμενον ἀριθμὸν ὁντιναοῦν.
<span class="lb" data-page="7.509" data-line="5" id="p7.509.5"></span>ἦσαν δ’ ἐκεῖνοι κατὰ πολλαπλασιασμὸν ὡρῶν εἰκοσιτεσσάρων
<span class="lb" data-page="7.509" data-line="6" id="p7.509.6"></span>γενόμενοι. ἵνα οὖν χωρὶς διαγράμματος αὐτὸς εὑρίσκῃς ἐπὶ
<span class="lb" data-page="7.509" data-line="7" id="p7.509.7"></span>δακτύλου τοῦτο, ταυτὶ πρᾶττε. τοῦ μὲν ἓξ καὶ ὀκτὼ προβληθέντος,
<span class="lb" data-page="7.509" data-line="8" id="p7.509.8"></span>εὐκαίρως ἂν εὕροις τέσσαρας μὲν ἀμφημερινοὺς γιγνομένους,
<span class="lb" data-page="7.509" data-line="9" id="p7.509.9"></span>ὅταν ἓξ ὡρῶν προβεβλημένη περίοδος ᾖ· τρεῖς δ’, ὅταν
<span class="lb" data-page="7.509" data-line="10" id="p7.509.10"></span>ὀκτώ. τοῦ δ’ ἑπτὰ προβληθέντος, ἤ τινος ἄλλου τῶν μὴ μετρούντων
<span class="lb" data-page="7.509" data-line="11" id="p7.509.11"></span>τὸν τῶν εἰκοσιτεσσάρων ὡρῶν ἀριθμὸν, ἐπισκέπτου
<span class="lb" data-page="7.509" data-line="12" id="p7.509.12"></span>πότερον ἔχει τι μέρος ὁ προβληθεὶς, ἢ οὐδὲν, ὅτι μὴ τὴν μονάδα.
<span class="lb" data-page="7.509" data-line="13" id="p7.509.13"></span>εἰ μὲν ἔχει τι παρὰ τὴν μονάδα μέρος ἄλλο, καθάπερ ὁ
<span class="lb" data-page="7.509" data-line="14" id="p7.509.14"></span>μὲν ἐννέα τὸ τρίτον, ὁ δὲ πεντεκαίδεκα τὸ τρίτον τε καὶ τὸ
<span class="lb" data-page="7.509" data-line="15" id="p7.509.15"></span>πέμπτον, ἐπισκέπτου ποῖον αὐτοῦ τῶν μερῶν κοινόν ἐστι πρὸς
<span class="lb" data-page="7.509" data-line="16" id="p7.509.16"></span>τὸν τῶν εἰκοσιτεσσάρων. εὐθέως γοῦν τρίτον μὲν ὁ τῶν εἰκοσιτεσσάρων
<span class="lb" data-page="7.509" data-line="17" id="p7.509.17"></span>ὡρῶν ἀριθμὸς ἔχει, πέμπτον δ’ οὐκ ἔχει, καθάπερ
<span class="lb" data-page="7.509" data-line="18" id="p7.509.18"></span>ὁ τῶν πεντεκαίδεκα. ἐὰν μὲν οὖν προβεβλημένη περίοδος ὡρῶν ﻿
<span class="pb" data-page="7.510" id="p7.510"></span>
<span class="lb" data-page="7.510" data-line="1" id="p7.510.1"></span>ἐννέα τύχῃ, τὸ τρίτον μὲν ταύτης λήψῃ, τὸ τρίτον δὲ καὶ τῶν
<span class="lb" data-page="7.510" data-line="2" id="p7.510.2"></span>κδ΄ τὰ ὀκτὼ, καὶ φήσεις ὀκτὼ τύπους εἶναι τρισὶν ἡμέραις
<span class="lb" data-page="7.510" data-line="3" id="p7.510.3"></span>περιγραφομένους. ἠξίουν δέ σε μεμνῆσθαι τοὺς τοιούτους τύπους
<span class="lb" data-page="7.510" data-line="4" id="p7.510.4"></span>τεταρταίους ὀνομάζεσθαι. εἰ δὲ ιε΄ ὡρῶν περίοδος εἴη,
<span class="lb" data-page="7.510" data-line="5" id="p7.510.5"></span>τῶν μὲν ιε΄ τὸ τρίτον λαβὼν, πένθ’ ἡμερῶν εἶναι τοὺς τύπους,
<span class="lb" data-page="7.510" data-line="6" id="p7.510.6"></span>ὅπερ ἐστιν ἑκταίους· τῶν δὲ κδ΄ ἐπειδὴ καὶ τούτων τὸ τρίτον
<span class="lb" data-page="7.510" data-line="7" id="p7.510.7"></span>ὀκτὼ γίγνεται, τοσούτους ἐρεῖς εἶναι καὶ τοὺς ἑκταίους τύπους·
<span class="lb" data-page="7.510" data-line="8" id="p7.510.8"></span>εἰ δὲ μηδὲν μόριον ὁ προβεβλημένος ἀριθμὸς ᾖ, οἷός πέρ ἐστιν
<span class="lb" data-page="7.510" data-line="9" id="p7.510.9"></span>ὁ ζ΄, κδ΄ ὀγδοαίους. οὕτω δὲ καὶ εἰ ἕνδεκα ὡρῶν ᾖ προβεβλημένη
<span class="lb" data-page="7.510" data-line="10" id="p7.510.10"></span>περίοδος, κδ΄ εἶναι τοὺς τύπους ἑνδεκαημέρους ἐρεῖς,
<span class="lb" data-page="7.510" data-line="11" id="p7.510.11"></span>ὅπερ ἐστι δωδεκαταίους. οὕτω δὲ καὶ εἰ τρισκαίδεκα ὡρῶν ἡ
<span class="lb" data-page="7.510" data-line="12" id="p7.510.12"></span>περίοδος ᾖ, τέσσαρας ἐπὶ τοῖς εἴκοσι τεσσαρεσκαιδεκαταίους.
<span class="lb" data-page="7.510" data-line="13" id="p7.510.13"></span>ὡσαύτως δὲ κᾂν μείζων ᾖ προβεβλημένη περίοδος τῶν κδ΄
<span class="lb" data-page="7.510" data-line="14" id="p7.510.14"></span>ὡρῶν, εἰ μὲν μηδὲν ἔχοι μέτρον κοινὸν πρὸς τὸν τῶν κδ΄, ὥσπερ
<span class="lb" data-page="7.510" data-line="15" id="p7.510.15"></span>ἐπὶ τοῦ τῶν ε΄ καὶ κ΄ συμβέβηκε, τέτταρας καὶ κ΄ ἐρεῖς
<span class="lb" data-page="7.510" data-line="16" id="p7.510.16"></span>εἶναι εἰκοστοεκταίους τύπους. (ὥσπέρ γε καὶ κ΄.) εἰ δ’ εἴη τι
<span class="lb" data-page="7.510" data-line="17" id="p7.510.17"></span>κοινὸν μέτρον ἀμφοῖν, ὥσπερ ἐπὶ τῶν ζ΄ καὶ κ΄ τὸ τρίτον 
<span class="pb" data-page="7.511" id="p7.511"></span>
<span class="lb" data-page="7.511" data-line="1" id="p7.511.1"></span>ἐστὶν, ὀκτὼ φήσεις εἶναι δεκαταίους, ἐπειδὴ τῶν μὲν κ΄ καὶ δ΄
<span class="lb" data-page="7.511" data-line="2" id="p7.511.2"></span>τὸ τρίτον ἐστὶν η΄, τῶν δὲκζ΄, θ΄. δῆλον γὰρ ὅτι τοῦ δεκαταίου
<span class="lb" data-page="7.511" data-line="3" id="p7.511.3"></span>τύπου περίοδός ἐστιν <span class="milestone ed2page" data-n="169" data-unit="ed2page" id="ed2page.169"></span>ἡμερῶν ἐννέα συμπληρουμένων,
<span class="lb" data-page="7.511" data-line="4" id="p7.511.4"></span>αἵτινες ὡρῶν ἀριθμὸν ἐργάζονται ἑκκαίδεκα καὶ διακοσίων, οὗ
<span class="lb" data-page="7.511" data-line="5" id="p7.511.5"></span>μέρος ὄγδοόν ἐστιν ὁ προβεβλημένος ἀριθμὸς εἰκοσιεπτὰ ὡρῶν.
<span class="lb" data-page="7.511" data-line="6" id="p7.511.6"></span>ὑποπέπτωκεν οὖν ἡ μέθοδος αὕτη τῇ κατὰ τὸ διάγραμμα κοινῇ
<span class="lb" data-page="7.511" data-line="7" id="p7.511.7"></span>προειρημένῃ, τοσοῦτον ἐκείνης διαλλάττουσα, τῷ δύνασθαι
<span class="lb" data-page="7.511" data-line="8" id="p7.511.8"></span>καὶ χωρὶς τοῦ διαγράμματος εὑρεῖν τινα πρῶτον ἀριθμὸν ὡρῶν
<span class="lb" data-page="7.511" data-line="9" id="p7.511.9"></span>ἡμερησίαις περιόδοις μετρούμενον, οὗ μέρος ὁ προβεβλημένος
<span class="lb" data-page="7.511" data-line="10" id="p7.511.10"></span>ἐστίν. τὸ δὲ θεώρημα τοῦτο δέδεικται καὶ πρὸς Εὐκλείδου
<span class="lb" data-page="7.511" data-line="11" id="p7.511.11"></span>κατὰ τὸ τῶν στοιχείων, ἕβδομον δὲ αὐτοῦ ἐστι κεφάλαιον. τὸ
<span class="lb" data-page="7.511" data-line="12" id="p7.511.12"></span>δὲ μεῖζον κοινὸν ἀμφοτέρων τῶν ἀριθμῶν χρὴ λαμβάνοντας
<span class="lb" data-page="7.511" data-line="13" id="p7.511.13"></span>σκέψασθαι ποσάκις ἑκάτερον μετρεῖ τὸν ἀριθμὸν τὸ κοινὸν
<span class="lb" data-page="7.511" data-line="14" id="p7.511.14"></span>τοῦτο μέτρον, οἷον ἐπὶ τοῦ πεντεκαίδεκα καὶ τοῦ τῶν εἰκοσιτεσσάρων
<span class="lb" data-page="7.511" data-line="15" id="p7.511.15"></span>πρῶτον κοινὸν μέτρον ἐστὶν ὁ τῶν τριῶν ἀριθμός·
<span class="lb" data-page="7.511" data-line="16" id="p7.511.16"></span>οὗτος δὲ τὸν ε΄ καὶ ι΄ μετρεῖ κατὰ τὸν ε΄, τὸν δὲ εἰκοσιτέσσαρα
<span class="lb" data-page="7.511" data-line="17" id="p7.511.17"></span>κατὰ τὸν ὀκτώ. ἐὰν οὖν τὸν ε΄ πολλαπλασιάσῃς ἐπὶ τὸν τῶν κδ΄,
<span class="lb" data-page="7.511" data-line="18" id="p7.511.18"></span>ἐάν τε τὸν η΄ ἐπὶ τῶν ιε΄, τὸν αὐτὸν ἀριθμὸν εὑρήσεις γινόμενον, 
<span class="pb" data-page="7.512" id="p7.512"></span>
<span class="lb" data-page="7.512" data-line="1" id="p7.512.1"></span>ὥσπερ ἑκατὸν καὶ εἴκοσιν ὡρῶν, ἡμερῶν δὲ δηλονότι ε΄. καὶ
<span class="lb" data-page="7.512" data-line="2" id="p7.512.2"></span>διὰ τοῦτο τὸν τύπον ἑκταῖον ἐρεῖς. κατὰ δὲ τὸν αὐτὸν λόγον,
<span class="lb" data-page="7.512" data-line="3" id="p7.512.3"></span>εἰ τρισκαίδεκα ὡρῶν ὁ προβεβλημένος ἀριθμὸς εἴη, κοινῇ μετρήσουσιν
<span class="lb" data-page="7.512" data-line="4" id="p7.512.4"></span>οὗτός τε καὶ ὁ τῶν κδ΄ τὸν ἐξ ἀμφοτέρων ἀλλήλων
<span class="lb" data-page="7.512" data-line="5" id="p7.512.5"></span>πολλαπλασίων γινόμενον, ὅσπερ ἐστιν ὁ τῶν τιβ΄. (ἐπειδὴ τῶν
<span class="lb" data-page="7.512" data-line="6" id="p7.512.6"></span>πρώτων καλουμένων ἀριθμῶν ἐστιν ὁ τρισκαίδεκα. προσαγορεύουσιν
<span class="lb" data-page="7.512" data-line="7" id="p7.512.7"></span>γὰρ <span class="milestone ed1page" data-n="470" data-unit="ed1page" id="ed1page.470"></span>οὕτως ὧν οὐκ ἔστι κοινὸν μέτρον πλὴν μονάδος.)
<span class="lb" data-page="7.512" data-line="8" id="p7.512.8"></span>ὁ μὲν οὖν ἀριθμὸς, ὅσον ἀμφότεροι μετροῦσιν, ἔσται
<span class="lb" data-page="7.512" data-line="9" id="p7.512.9"></span>τιβ΄. τρισκαιδεκάκις γὰρ οὗτος ἔχει τὰς κδ΄ ὥρας. ὁ δὲ τύπος
<span class="lb" data-page="7.512" data-line="10" id="p7.512.10"></span>ἡμερῶν ἔσται τελείων τριῶν καὶ ι΄, τουτέστι τεσσαρεσκαιδεκαταῖος·
<span class="lb" data-page="7.512" data-line="11" id="p7.512.11"></span>ἐπεὶ δὲ τετράκις τε καὶ εἰκοσάκις οὗτος μετρεῖ τὸν τῶν
<span class="lb" data-page="7.512" data-line="12" id="p7.512.12"></span>τιβ΄, τὸ πλῆθος τῶν τύπων ἔσται δ΄ ἐπὶ τοῖς κ΄. ἔχετε γοῦν ἤδη
<span class="lb" data-page="7.512" data-line="13" id="p7.512.13"></span>καὶ ταύτην ἀπόδειξιν τῆς μεθόδου, καίτοι γ’ οὐ βουληθέντος
<span class="lb" data-page="7.512" data-line="14" id="p7.512.14"></span>ἐμοῦ διδάσκειν ὑμᾶς ἄχρηστα πράγματα· κάλλιον γὰρ ἦν αὐτῶν
<span class="lb" data-page="7.512" data-line="15" id="p7.512.15"></span>ὅλως καταφρονεῖν μεμνημένους τοῦ Πυθικοῦ παραγγέλματος,
<span class="lb" data-page="7.512" data-line="16" id="p7.512.16"></span>ὡς φείδεσθαι προσήκει χρόνου. 
</p>
</section>
</section>
</article>
