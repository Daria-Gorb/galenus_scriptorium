<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg042.1st1K-grc1.xml">De causis morborum</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg042.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">7</span>, <span class="biblScope">3</span>, <span class="biblScope">7</span>, <span class="biblScope">1-41</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="7.1" id="p7.1"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ
<br/>ΝΟΣΗΜΑΣΙΝ ΑΙΤΙΩΝ ΒΙΒΛΙΟΝ.
</h1>
<p>
<span class="lb" data-page="7.1" data-line="1" id="p7.1.1"></span>Πόσα μέν ἐστι καὶ τίνα τὰ σύμπαντα
<span class="lb" data-page="7.1" data-line="2" id="p7.1.2"></span>νοσήματα κατ’ εἴδη τε καὶ γένη διαιρουμένοις, ἁπλᾶ τε
<span class="lb" data-page="7.1" data-line="3" id="p7.1.3"></span>καὶ σύνθετα, δι’ ἑτέρου δεδήλωται γράμματος. ἑξῆς δ’ ἂν
<span class="lb" data-page="7.1" data-line="4" id="p7.1.4"></span>εἴη τὰς αἰτίας αὐτῶν ἑκάστου διελθεῖν, ἀπὸ τῶν ἁπλῶν τε
<span class="lb" data-page="7.1" data-line="5" id="p7.1.5"></span>καὶ ὁμοιομερῶν ὀνομαζομένων τοῦ ζώου μορίων ἀρξαμένους,
<span class="lb" data-page="7.1" data-line="6" id="p7.1.6"></span>εἶτ’ αὖθις ἐπὶ τὰ σύνθετά τε καὶ ὀργανικὰ μεταβάντας.
<span class="lb" data-page="7.1" data-line="7" id="p7.1.7"></span>ἐπεὶ τοίνυν ἐδείχθη, κατὰ μὲν τοὺς ἡνῶσθαί τε καὶ ἠλλοιῶσθαι
<span class="lb" data-page="7.1" data-line="8" id="p7.1.8"></span>τὴν ὑποβεβλημένην οὐσίαν γενέσει καὶ φθορᾷ δοξάζοντας, 
<span class="pb" data-page="7.2" id="p7.2"></span>
<span class="lb" data-page="7.2" data-line="1" id="p7.2.1"></span>ἅπασα νόσος ὁμοιομεροῦς τε καὶ ἁπλοῦ πρὸς αἴσθησιν σώματος
<span class="lb" data-page="7.2" data-line="2" id="p7.2.2"></span>ἤτοι δυσκρασία τις ὑπάρχουσα, ἢ τῆς συνεχείας αὐτοῦ
<span class="lb" data-page="7.2" data-line="3" id="p7.2.3"></span>τῶν μερῶν διαίρεσις, κατὰ δὲ τοὺς μήθ’ ἡνῶσθαι καὶ κενόν
<span class="lb" data-page="7.2" data-line="4" id="p7.2.4"></span>τι παραπεπλέχθαι πάσῃ σώματος συγκρίσει νομίζοντας, ἀμετρία
<span class="lb" data-page="7.2" data-line="5" id="p7.2.5"></span>τε πόρων οὖσα καὶ λύσις τῆς αἰσθητῆς ἑνώσεως,
<span class="lb" data-page="7.2" data-line="6" id="p7.2.6"></span>ἀρξώμεθα καὶ νῦν ἐπισκοπεῖσθαι τὰς αἰτίας ἑκάστου τῶν
<span class="lb" data-page="7.2" data-line="7" id="p7.2.7"></span>νοσημάτων τῆς πρώτης ὑποθέσεως, ἣν δὴ καὶ ἀληθῆ πεπείσμεθα
<span class="lb" data-page="7.2" data-line="8" id="p7.2.8"></span>ὑπάρχειν. ἦν δ’, οἶμαι, τέτταρα μὲν ἁπλᾶ, τέτταρα
<span class="lb" data-page="7.2" data-line="9" id="p7.2.9"></span>δὲ σύνθετα, ποτὲ μὲν τοῦ θερμοῦ μόνον τὴν αὔξησιν
<span class="lb" data-page="7.2" data-line="10" id="p7.2.10"></span>ἄμετρον ἢ τοῦ ψυχροῦ λαβόντος, ἤ τινος τῶν τῆς ἑτέρας
<span class="lb" data-page="7.2" data-line="11" id="p7.2.11"></span>ἀντιθέσεως τῆς κατὰ τὸ ξηρὸν καὶ ὑγρὸν, ἔστιν ὅτε δὲ καὶ
<span class="lb" data-page="7.2" data-line="12" id="p7.2.12"></span>κατὰ συζυγίαν τινὰ αὐξηθέντων αὐτῶν, ὡς εἶναι θερμὸν ἅμα
<span class="lb" data-page="7.2" data-line="13" id="p7.2.13"></span>καὶ ξηρὸν, ἢ ψυχρὸν καὶ ξηρὸν, ἢ θερμὸν καὶ ὑγρὸν,
<span class="lb" data-page="7.2" data-line="14" id="p7.2.14"></span>ἢ ψυχρὸν καὶ ὑγρὸν τὸ νόσημα. 
</p>
</section>
<section id="s2" title="Chapter 2">
<p>
<span class="lb" data-page="7.2" data-line="15" id="p7.2.15"></span>Τίνες οὖν ἑκάστου τῶν εἰρημένων νοσημάτων
<span class="lb" data-page="7.2" data-line="16" id="p7.2.16"></span>αἰτίαι τῆς γενέσεως, ἤδη σκοπώμεθα, ἀρχὴν ἀπὸ τοῦ
<span class="lb" data-page="7.2" data-line="17" id="p7.2.17"></span>κατὰ θερμασίαν ἄμετρον δυσκράτου νοσήματος ποιησάμενοι. 
<span class="pb" data-page="7.3" id="p7.3"></span>
<span class="lb" data-page="7.3" data-line="1" id="p7.3.1"></span>φαίνεται δὴ <span class="milestone ed1page" data-n="206" data-unit="ed1page" id="ed1page.206"></span>κᾀπὶ τῶν ἄλλων ἁπάντων σωμάτων, ὁπόσα
<span class="lb" data-page="7.3" data-line="2" id="p7.3.2"></span>θερμότερα γίγνεται σφῶν αὐτῶν, ἢ ἐκ κινήσεώς τινος αὐξανομένου
<span class="lb" data-page="7.3" data-line="3" id="p7.3.3"></span>τοῦ θερμοῦ, ἢ ἐκ σηπεδόνος, ἢ ἐξ ὁμιλίας ἑτέρου
<span class="lb" data-page="7.3" data-line="4" id="p7.3.4"></span>θερμοτέρου σώματος, ἢ ἐκ στεγνώσεως, ἢ ἐξ ἐπιτηδείου τροφῆς.
<span class="lb" data-page="7.3" data-line="5" id="p7.3.5"></span>ἐκ μὲν κινήσεως ἐπί τε τῶν γυμναζομένων ὁπωσοῦν
<span class="lb" data-page="7.3" data-line="6" id="p7.3.6"></span>καὶ τῶν παρατριβομένων ἀλλήλοις λίθων, ἢ ξύλων, καὶ τῆς
<span class="lb" data-page="7.3" data-line="7" id="p7.3.7"></span>ῥιπιζομένης φλογός. ἐκ σήψεως δὲ τῶν τε ἄλλων ἁπάντων
<span class="lb" data-page="7.3" data-line="8" id="p7.3.8"></span>καὶ μάλιστα σπερμάτων, ἢ κόπρου· ἐγὼ γοῦν οἶδα καὶ
<span class="lb" data-page="7.3" data-line="9" id="p7.3.9"></span>ἀναφθέντα ποτὲ περιστερῶν ἀποπατήματα διασαπέντα. καὶ
<span class="lb" data-page="7.3" data-line="10" id="p7.3.10"></span>μὲν δὴ καὶ ὡς ἐκ τῆς τῶν θερμοτέρων ὁμιλίας θερμαίνεται
<span class="lb" data-page="7.3" data-line="11" id="p7.3.11"></span>τὰ πλησιάζοντα, <span class="milestone ed2page" data-n="17" data-unit="ed2page" id="ed2page.17"></span>πρόδηλον παντὶ βαλανείων ἀναμνησθέντι
<span class="lb" data-page="7.3" data-line="12" id="p7.3.12"></span>καὶ ἡλίου θερινοῦ καὶ φλογὸς ἁπάσης. οὕτω δὲ
<span class="lb" data-page="7.3" data-line="13" id="p7.3.13"></span>καὶ εἰ πῦρ ἀνάψαις χειμῶνος ἐν οἴκῳ μεγάλῳ, στεγνώσας
<span class="lb" data-page="7.3" data-line="14" id="p7.3.14"></span>μὲν αὐτοῦ τὰς διαπνοὰς, ἀθροίσαις ἂν ἔνδον τὸ θερμὸν,
<span class="lb" data-page="7.3" data-line="15" id="p7.3.15"></span>ἐάσας δὲ ἀνεῷχθαι πανταχόθεν, οὐδὲν ἕξεις πλέον. ἀτὰρ
<span class="lb" data-page="7.3" data-line="16" id="p7.3.16"></span>οὖν καὶ τὰ βαλανεῖα καὶ αἱ κάμινοι τὸν αὐτὸν τοῦτον τρόπον
<span class="lb" data-page="7.3" data-line="17" id="p7.3.17"></span>ἀθροίζουσι τὸ θερμὸν ἑαυτῶν ἔνδον. ᾧ δῆλον ὡς καὶ
<span class="lb" data-page="7.3" data-line="18" id="p7.3.18"></span>στέγνωσις ποτὲ θερμασίας πλείονος αἰτία. δῆλον δὲ καὶ τὸ 
<span class="pb" data-page="7.4" id="p7.4"></span>
<span class="lb" data-page="7.4" data-line="1" id="p7.4.1"></span>ἀπὸ τῆς ὕλης, ὡς κάλαμοι μὲν οἱ ξηροὶ ῥᾳδίως ἐξαίρουσιν
<span class="lb" data-page="7.4" data-line="2" id="p7.4.2"></span>ἐπὶ μέγιστον τὴν φλόγα, ξύλα δέ γε χλωρὰ, καὶ μάλιστα ἢν
<span class="lb" data-page="7.4" data-line="3" id="p7.4.3"></span>πλείω σωρεύσῃς ἐπ’ αὐτὴν, ἄχρι μὲν πολλοῦ βαρύνει τε καὶ
<span class="lb" data-page="7.4" data-line="4" id="p7.4.4"></span>οἷον καταπνίγει τὴν φλόγα, τελευτῶντα δὲ αὐξάνει. πῶς
<span class="lb" data-page="7.4" data-line="5" id="p7.4.5"></span>οὖν ἐν τῷ τοῦ ζώου σώματι τούτων ἕκαστον ἀποτελεῖται;
<span class="lb" data-page="7.4" data-line="6" id="p7.4.6"></span>γυμνασθεὶς μέν τις ἀμετρότερον ἐκοπώθη. τοῦτο δ’ ἐστὶ
<span class="lb" data-page="7.4" data-line="7" id="p7.4.7"></span>θερμασίαν ἔχειν ἄμετρον ἐν τοῖς ἄρθροις τε καὶ τοῖς μυσὶ
<span class="lb" data-page="7.4" data-line="8" id="p7.4.8"></span>πλείονα τοῦ κατὰ φύσιν. ταῦτα γὰρ ἦν καὶ τὰ πρώτως κινούμενα.
<span class="lb" data-page="7.4" data-line="9" id="p7.4.9"></span>καὶ εἰ μὲν ἐνταῦθα καταμείνειεν ἡ θέρμη καὶ φθάσειεν
<span class="lb" data-page="7.4" data-line="10" id="p7.4.10"></span>λυθῆναι, πρὶν ἐπινείμασθαι σύμπαν τοῦ ζώου τὸ σῶμα,
<span class="lb" data-page="7.4" data-line="11" id="p7.4.11"></span>κόπος ἂν οὕτω γε μόνον εἴη τὸ γεγονός· εἰ δὲ εἰς ἅπαν ἐκταθείη
<span class="lb" data-page="7.4" data-line="12" id="p7.4.12"></span>τὸ σῶμα, πυρετὸς ὀνομάζεται τὸ νόσημα, τοῦ παντὸς
<span class="lb" data-page="7.4" data-line="13" id="p7.4.13"></span>ζώου θερμότης τις ἄμετρος οὖσα. οὕτω δὲ καὶ ὁ θυμὸς,
<span class="lb" data-page="7.4" data-line="14" id="p7.4.14"></span>ζέσις τις ὢν τοῦ περὶ τὴν καρδίαν θερμοῦ, διὰ κίνησιν ἄμετρον
<span class="lb" data-page="7.4" data-line="15" id="p7.4.15"></span>ὅλον ἐπινειμάμενος ἐνίοτε τὸ σῶμα πυρετὸν ἀνῆψε.
<span class="lb" data-page="7.4" data-line="16" id="p7.4.16"></span>καὶ μὲν δὴ καὶ ὅσα σήπεται κατὰ τοῦ ζώου σῶμα, τινὰ μὲν
<span class="lb" data-page="7.4" data-line="17" id="p7.4.17"></span>ἐν αὐτοῖς τοῖς μέρεσιν, ἐν οἷς σήπεται, θερμασίαν ἄμετρον 
<span class="pb" data-page="7.5" id="p7.5"></span>
<span class="lb" data-page="7.5" data-line="1" id="p7.5.1"></span>ἐργάζεται, καθάπερ ἐρυσιπέλατά τε καὶ ἕρπητες καὶ ἄνθρακες
<span class="lb" data-page="7.5" data-line="2" id="p7.5.2"></span>καὶ φλεγμοναὶ καὶ φύγεθλα, τὰ δ’ ὅλον τὸ σῶμα
<span class="lb" data-page="7.5" data-line="3" id="p7.5.3"></span>συνεκθερμήναντα πυρετὸν ἤγειρε. καὶ γὰρ οὖν καὶ τὸ τρίτον
<span class="lb" data-page="7.5" data-line="4" id="p7.5.4"></span>αἴτιον ἀμέτρου θερμότητος ἔκ τε τούτων ἤδη πρόδηλον,
<span class="lb" data-page="7.5" data-line="5" id="p7.5.5"></span>ὅπως ἐπιγίγνεται τοῖς ζώοις, κᾀκ τῶν καλουμένων ἐγκαύσεων.
<span class="lb" data-page="7.5" data-line="6" id="p7.5.6"></span>ἐπί τε γὰρ τοῖς βουβῶσι καὶ ταῖς φλεγμοναῖς καὶ
<span class="lb" data-page="7.5" data-line="7" id="p7.5.7"></span>τοῖς ἐρυσιπέλασι καὶ πᾶσι τοῖς οὕτω θερμοῖς νοσήμασιν ἀεὶ
<span class="lb" data-page="7.5" data-line="8" id="p7.5.8"></span>τὸ ψαῦόν τε καὶ συνεχὲς μόριον αὐτὸ μὲν πρῶτον ἀπολαύει
<span class="lb" data-page="7.5" data-line="9" id="p7.5.9"></span>τῆς θερμασίας, ἔπειτα δὲ καὶ τῷ πλησιάζοντι μεταδίδωσι,
<span class="lb" data-page="7.5" data-line="10" id="p7.5.10"></span>κᾀκεῖνο αὖθις τῷ μεθ’ ἑαυτὸ, καὶ οὕτως ἐπὶ τὴν ἀρχὴν τῆς
<span class="lb" data-page="7.5" data-line="11" id="p7.5.11"></span>ἐμφύτου θερμασίας ἀφικομένης τῆς δυσκρασίας ὅλον ἐν τάχει
<span class="lb" data-page="7.5" data-line="12" id="p7.5.12"></span>τὸ σῶμα μεταλαμβάνει τοῦ τῆς ἀρχῆς παθήματος. αἱ δ’
<span class="lb" data-page="7.5" data-line="13" id="p7.5.13"></span>ἐν τοῖς ἡλιουμένοις χωρίοις διατριβαὶ πολυχρόνιοι τῶν μὲν
<span class="lb" data-page="7.5" data-line="14" id="p7.5.14"></span>γυμνῶν ὅλον ἐκθερμαίνουσιν ἀμέτρως ἐνίοτε τὸ δέρμα, τῶν
<span class="lb" data-page="7.5" data-line="15" id="p7.5.15"></span>δ’ ἠμφιεσμένων μόνην τὴν κεφαλήν. καὶ τοῦτ’ ἔστιν ἡ ἔγκαυσις.
<span class="lb" data-page="7.5" data-line="16" id="p7.5.16"></span>εἰ δ’ ἅπαν ἐπινεμηθείη τὸ σῶμα, πυρετὸς ἂν οὕτω γένοιτο.
<span class="lb" data-page="7.5" data-line="17" id="p7.5.17"></span>τὸ δὲ τέταρτον γίνος τῆς αἰτίας τῆς ἀναπτούσης ἀμέτρως
<span class="lb" data-page="7.5" data-line="18" id="p7.5.18"></span>τὴν ἔμφυτον θερμασίαν ἐπί τε ταῖς ψύξεσι καὶ στύψεσιν ﻿
<span class="pb" data-page="7.6" id="p7.6"></span>
<span class="lb" data-page="7.6" data-line="1" id="p7.6.1"></span>ὁρᾶται γιγνόμενον. ῥιγώσας γὰρ τις ἀμέτρως καὶ νηξάμενος
<span class="lb" data-page="7.6" data-line="2" id="p7.6.2"></span>ἐν ὕδατι στυπτηριώδει, ἤ τινος τοιαύτης ἑτέρας μετέχοντι δυνάμεως,
<span class="lb" data-page="7.6" data-line="3" id="p7.6.3"></span>ἐστέγνωσέ τε καὶ ἐπύκνωσε τὸ δέρμα καὶ τὰς διαπνοὰς
<span class="lb" data-page="7.6" data-line="4" id="p7.6.4"></span>ἔνδον καθεῖρξεν. αἱ δ’ εἰ τύχοιεν οὖσαι καπνώδεις
<span class="lb" data-page="7.6" data-line="5" id="p7.6.5"></span>ἀθροισθεῖσαι, πυρετὸν ἐγέννησαν. τὸ δὲ δὴ πέμπτον εἶδος
<span class="lb" data-page="7.6" data-line="6" id="p7.6.6"></span>τῆς ἀναπτομένης ἀμέτρως θερμότητος ἐδεσμάτων εἰσὶ ποιότητες
<span class="lb" data-page="7.6" data-line="7" id="p7.6.7"></span>δριμεῖαι καὶ θερμαὶ, σκορόδων τε καὶ πράσων καὶ κρομμύων
<span class="lb" data-page="7.6" data-line="8" id="p7.6.8"></span>καὶ ὅσα ἄλλα τοιαῦτα. καὶ γὰρ οὖν καὶ ἡ τούτων
<span class="lb" data-page="7.6" data-line="9" id="p7.6.9"></span>χρῆσις ἀμετροτέρα γιγνομένη πυρετὸν ἤγειρεν ἐνίοτε. καὶ μὲν
<span class="lb" data-page="7.6" data-line="10" id="p7.6.10"></span>δὴ καὶ πομάτων θερμῶν, οἷον οἴνου τε παλαιοῦ καὶ δριμέος
<span class="lb" data-page="7.6" data-line="11" id="p7.6.11"></span>προσενεχθέντος πλείονος ἀσθενεῖ σώματι καὶ φαρμάκων
<span class="lb" data-page="7.6" data-line="12" id="p7.6.12"></span>δριμέων ἀλεξητηρίων τε καὶ δηλητηρίων, ἐπύρεξαν <span class="milestone ed2page" data-n="18" data-unit="ed2page" id="ed2page.18"></span>ἄνθρωποι,
<span class="lb" data-page="7.6" data-line="13" id="p7.6.13"></span>τί οὖν δή, φασιν, οὐ διὰ παντὸς ἐφ’ ἑκάστῳ τῶν
<span class="lb" data-page="7.6" data-line="14" id="p7.6.14"></span>εἰρημένων αἰτίων ἀνάπτεται πυρετός; ὅτι καὶ τὸ ποσὸν τῆς
<span class="lb" data-page="7.6" data-line="15" id="p7.6.15"></span>δρώσης αἰτίας ἄνισόν ἐστι, καὶ ἡ συστᾶσα διάθεσις ἀπ’ αὐτῆς
<span class="lb" data-page="7.6" data-line="16" id="p7.6.16"></span>ἐν τῷ σώματι παμπόλλην ἐν τῷ μᾶλλόν τε καὶ ἧττον ἔχει
<span class="lb" data-page="7.6" data-line="17" id="p7.6.17"></span>τὴν διαφορὰν, αὐτό τε τὸ σύμπαν τοῦ ζώου σῶμα πάμπολυ
<span class="lb" data-page="7.6" data-line="18" id="p7.6.18"></span>διενήνοχεν ἕτερον ἑτέρου πρὸς τὸ ῥᾳδίως ἢ μόγις ἐξίστασθαι 
<span class="pb" data-page="7.7" id="p7.7"></span>
<span class="lb" data-page="7.7" data-line="1" id="p7.7.1"></span>τοῦ κατὰ φύσιν. ὡς οὖν οὐκ ἀπορεῖς δια τί πᾶσα κίνησις
<span class="lb" data-page="7.7" data-line="2" id="p7.7.2"></span>οὐκ ἐργάζεται κόπον, ἀλλ’ ἐναργές ἐστί σοι τό γε τοσοῦτον,
<span class="lb" data-page="7.7" data-line="3" id="p7.7.3"></span>ὡς εἰ μὴ πλείων εἴη καὶ ἰσχυροτέρα τῆς τῶν ἄρθρων τε καὶ
<span class="lb" data-page="7.7" data-line="4" id="p7.7.4"></span>μυῶν φύσεως, οὐκ ἄν ποτε κοπώσειεν αὐτὰ, κατὰ τὸν αὐτὸν
<span class="lb" data-page="7.7" data-line="5" id="p7.7.5"></span>ἐχρῆν σε τρόπον ἐννοεῖν, ὡς οὐδ’ ἡ κοπώδης αὕτη διάθεσις,
<span class="lb" data-page="7.7" data-line="6" id="p7.7.6"></span>εἰ μὴ μέγεθός τε καὶ χρόνον ἀξιόλογον σχοίη, οὐκ ἂν τὸ πᾶν
<span class="lb" data-page="7.7" data-line="7" id="p7.7.7"></span>ἑαυτῇ σῶμα συγκακῶσαι δυνήσεται. ἢ κίνησις μὲν ὀλίγη· κόπον
<span class="lb" data-page="7.7" data-line="8" id="p7.7.8"></span>οὐχ οἵα τέ ἐστιν ἐργάζεσθαι, μικρὸς δὲ κόπος ἀνάψει
<span class="lb" data-page="7.7" data-line="9" id="p7.7.9"></span>πάντως πυρετόν; ἢ κίνησις μὲν ἐν τῷ πρός τι τὸ δρᾷν ἕξει,
<span class="lb" data-page="7.7" data-line="10" id="p7.7.10"></span>κόπος δ’ οὐχ ἕξει; καὶ μὲν ὅτι γε τὰ μὲν τῶν ἀθλητῶν σώματα
<span class="lb" data-page="7.7" data-line="11" id="p7.7.11"></span>πολυχρονίων τε ἅμα καὶ σφοδροτάτων ἀνέχεται κινήσεων
<span class="lb" data-page="7.7" data-line="12" id="p7.7.12"></span>ἄνευ τοῦ κοπωθῆναι, τὰ δ’ ἡμῶν τῶν ἰδιωτῶν, εἰ πλείω
<span class="lb" data-page="7.7" data-line="13" id="p7.7.13"></span>βραχὺ παρὰ τὰ καθεστῶτα πονήσαιμεν, εὐθὺς ἀγανακτεῖ,
<span class="lb" data-page="7.7" data-line="14" id="p7.7.14"></span>πάντες ἤδη τοῦτό γε καὶ οἱ σκαιότατοι γινώσκουσιν. οὔκουν
<span class="lb" data-page="7.7" data-line="15" id="p7.7.15"></span>θαυμαστὸν οὐδὲν, εἰ κοπωθείς τις οὐδ’ ὅλως ἐπύρεξεν.
<span class="lb" data-page="7.7" data-line="16" id="p7.7.16"></span>ἢ γὰρ μικρὸς ὁ κόπος, ἢ ὀλιγοχρόνιος, ἢ τῆς τοῦ σώματος
<span class="lb" data-page="7.7" data-line="17" id="p7.7.17"></span>ἰσχύος ἥττων ἐγένετο, ἢ τὸ μὲν γυμνάσιον, εἰ βραχυχρόνιον 
<span class="pb" data-page="7.8" id="p7.8"></span>
<span class="lb" data-page="7.8" data-line="1" id="p7.8.1"></span>εἴη καὶ μὴ σφοδρὸν καὶ τῆς τοῦ γυμναζομένου φύσεως
<span class="lb" data-page="7.8" data-line="2" id="p7.8.2"></span>ἀσθενέστερον, οὐκ ἄν ποτε κόπον ἐργάσεται, κόπος δ’
<span class="lb" data-page="7.8" data-line="3" id="p7.8.3"></span>ἀνάψει πυρετὸν, κᾂν βραχὺς, κᾂν ὀλιγοχρόνιος ᾖ, κᾂν τῆς
<span class="lb" data-page="7.8" data-line="4" id="p7.8.4"></span>τοῦ πάσχοντος σώματος ἰσχύος ἀσθενέστερος. ἀλλὰ τοῦτό
<span class="lb" data-page="7.8" data-line="5" id="p7.8.5"></span>γε κᾀπὶ τοῦ πάντων δραστικωτάτου πυρὸς ἰδεῖν ἔστιν, ὡς
<span class="lb" data-page="7.8" data-line="6" id="p7.8.6"></span>οὔτε τοὺς κατεψυγμένους ἐκθερμαίνει χωρὶς χρόνου καὶ ῥώμης·
<span class="lb" data-page="7.8" data-line="7" id="p7.8.7"></span>ἥκοντες γὰρ ἐκ κρύους ἐνίοτε διὰ μεγίστης φλογὸς τὰς
<span class="lb" data-page="7.8" data-line="8" id="p7.8.8"></span>χεῖρας διαφέρομεν ἀλύπως· οὔτε μὴν πᾶσαν ὕλην ἑτοίμως
<span class="lb" data-page="7.8" data-line="9" id="p7.8.9"></span>ἐξάπτει. κάλαμοι μὲν γὰρ οἱ ξηροὶ κατὰ τὴν πρώτην εὐθὺς
<span class="lb" data-page="7.8" data-line="10" id="p7.8.10"></span>ὁμιλίαν ἀνάπτονται, ξύλα δ’ ὑγρὰ καὶ χλωρὰ χρόνου τε
<span class="lb" data-page="7.8" data-line="11" id="p7.8.11"></span>δεῖται μακροῦ καὶ φλογὸς ἰσχυρᾶς, ἵν’ ἐξαφθῇ. πῶς οὖν
<span class="lb" data-page="7.8" data-line="12" id="p7.8.12"></span>ἐπὶ τοῦ πυρὸς οὐδὲν τούτων θαυμάζων ἐπὶ τοῦ κόπου θαυμάζεις,
<span class="lb" data-page="7.8" data-line="13" id="p7.8.13"></span>εἰ καὶ μεγέθους δεῖται καὶ χρόνου καὶ τοῦ σώματος
<span class="lb" data-page="7.8" data-line="14" id="p7.8.14"></span>ἐπιτηδείως ἔχοντος ἐξάπτεσθαι; ἄμεινον δ’ ἦν σε μὴ τοῦτο
<span class="lb" data-page="7.8" data-line="15" id="p7.8.15"></span>θαυμάζειν, ἀλλ’ ἐπισκέψασθαι ποῖον ζώου σῶμα ῥᾳδίως ἐκθερμαίνεσθαι
<span class="lb" data-page="7.8" data-line="16" id="p7.8.16"></span>πέφυκε καὶ ποῖον δυσχερῶς. ἀλλὰ τοῦτο μὲν
<span class="lb" data-page="7.8" data-line="17" id="p7.8.17"></span>ἐφεξῆς ἀκούσῃ. ἐν δέ γε τῷ παρόντι μηδὲν εἶναί σοι φαινέσθω
<span class="lb" data-page="7.8" data-line="18" id="p7.8.18"></span>θαυμαστὸν, εἰ καὶ χρόνου δεῖται καὶ μεγέθους τὸ 
<span class="pb" data-page="7.9" id="p7.9"></span>
<span class="lb" data-page="7.9" data-line="1" id="p7.9.1"></span>μέλλον ποιήσειν ὁπωσοῦν, καὶ προσέτι τοῦ πλησιάζοντος
<span class="lb" data-page="7.9" data-line="2" id="p7.9.2"></span>ἐπιτηδείου παθεῖν. οὐδὲ γὰρ τὸ πῦρ οἷόν τ’ ἐστὶ χωρὶς
<span class="lb" data-page="7.9" data-line="3" id="p7.9.3"></span>τούτων καίειν, οὐδὲ τὸ ξίφος τέμνειν, οὐδ’ ἄλλο τι τῶν
<span class="lb" data-page="7.9" data-line="4" id="p7.9.4"></span>δραστικωτάτων οὐδὲν οὔτ’ εἰς ἰσχυρότερον ἑαυτοῦ δρᾷν πέφυκεν
<span class="lb" data-page="7.9" data-line="5" id="p7.9.5"></span>οὔτ’ ἄνευ χρόνου τινὸς ἀξιολόγου. τῆς μὲν οὖν λυχνιαίας
<span class="lb" data-page="7.9" data-line="6" id="p7.9.6"></span>φλογὸς οὐκ ἂν ἀθρόως οὐδὲ τοὔλαιον καταχέαις,<span class="milestone ed1page" data-n="207" data-unit="ed1page" id="ed1page.207"></span>
<span class="lb" data-page="7.9" data-line="7" id="p7.9.7"></span>μή τοί γε δὴ τὸ ὕδωρ, καὶ τῷ ξίφει τέμνειν οὐκ ἂν οὐδὲ
<span class="lb" data-page="7.9" data-line="8" id="p7.9.8"></span>τοὺς λίθους ἐπιχειρίσειας, μὴ ὅτι γε ἀδάμαντα, κόπον δὲ καὶ
<span class="lb" data-page="7.9" data-line="9" id="p7.9.9"></span>θάλψιν καὶ ψύξιν καὶ τὰ ἄλλα τὰ τοιαῦτα πυρετὸν ἀξιώσεις
<span class="lb" data-page="7.9" data-line="10" id="p7.9.10"></span>ἀνάπτειν ἀεὶ, κᾂν μικρὸν, κᾂν ὀλιγοχρόνιον, κᾂν ἀνεπιτήδειον
<span class="lb" data-page="7.9" data-line="11" id="p7.9.11"></span>ἔχῃ τὸ σύμπαν σῶμα πρὸς τὸ θερμαίνεσθαι, ἢ οὔ;
<span class="lb" data-page="7.9" data-line="12" id="p7.9.12"></span>τὸ μὲν γὰρ ἤδη θερμὸν ἑτοιμότερον ὑπερθερμανθῆναι, καθάπερ
<span class="lb" data-page="7.9" data-line="13" id="p7.9.13"></span>οὖν τὸ ψυχρὸν <span class="milestone ed2page" data-n="19" data-unit="ed2page" id="ed2page.19"></span>ὑπερψυχθῆναι, τὸ δ’ ἐναντίως
<span class="lb" data-page="7.9" data-line="14" id="p7.9.14"></span>ἔχον ἀνεπιτήδειον. οὕτω μὲν οὖν ἀναίσθητός τε καὶ ἀμαθὴς
<span class="lb" data-page="7.9" data-line="15" id="p7.9.15"></span>ἡ τῶν τοιαῦτα ζητούντων ἀπορία· τοὺς δὲ μηδὲν ἀποφαινομένους
<span class="lb" data-page="7.9" data-line="16" id="p7.9.16"></span>ἑτοίμως τε καὶ προπετῶς ὑπὸ μηδενὸς τῶν
<span class="lb" data-page="7.9" data-line="17" id="p7.9.17"></span>εἰρημένων μηδέποτε γίγνεσθαι πυρετὸν, ἢ τῆς ἀναισθησίας 
<span class="pb" data-page="7.10" id="p7.10"></span>
<span class="lb" data-page="7.10" data-line="1" id="p7.10.1"></span>ἐλεεῖσθαι προσῆκεν, ἢ τῆς φιλονεικίας μισεῖσθαι. λέλυται
<span class="lb" data-page="7.10" data-line="2" id="p7.10.2"></span>γοῦν καὶ τὰ τούτων σοφίσματα δι’ ἑτέρου γράμματος ὑπὲρ
<span class="lb" data-page="7.10" data-line="3" id="p7.10.3"></span>τῶν προκαταρκτικῶν αἰτίων ἰδίᾳ γεγραμμένου. καὶ νῦν οὐκ
<span class="lb" data-page="7.10" data-line="4" id="p7.10.4"></span>ἀντιλέγειν τοῖς ἡμαρτημένοις καιρὸς, ἀλλὰ τἀληθῆ διδάσκειν
<span class="lb" data-page="7.10" data-line="5" id="p7.10.5"></span>πρόκειται. πάλιν οὖν ἐπανελθόντες ἐχώμεθα τῶν προκειμένων.
<span class="lb" data-page="7.10" data-line="6" id="p7.10.6"></span>ἦν δὲ, οἶμαι, προκείμενον ἑκάστου τῶν ἁπλῶν νοσημάτων
<span class="lb" data-page="7.10" data-line="7" id="p7.10.7"></span>εἰπεῖν τὰς προηγουμένας αἰτίας ἄχρι καὶ τῶν προκαταρκτικῶν.
<span class="lb" data-page="7.10" data-line="8" id="p7.10.8"></span>οὐδὲν γὰρ χεῖρον τοῖς οὕτω διαστειλαμένοις
<span class="lb" data-page="7.10" data-line="9" id="p7.10.9"></span>τὰς προσηγορίας τοῖ σαφοῦς ἕνεκα ἀκολουθῆσαι. τὰς μὲν
<span class="lb" data-page="7.10" data-line="10" id="p7.10.10"></span>δὴ κατ’ αὐτὸ τὸ ζῶον εἴτ’ οὖν διαθέσεις, εἴτε καὶ κινήσεις
<span class="lb" data-page="7.10" data-line="11" id="p7.10.11"></span>παρὰ φύσιν, αἰτίας ὀνομάζουσι προηγουμένας νοσημάτων,
<span class="lb" data-page="7.10" data-line="12" id="p7.10.12"></span>τὰ δ’ ἔξωθεν προσπίπτοντα καὶ ἀλλοιοῦντα καὶ μεταβάλλοντα
<span class="lb" data-page="7.10" data-line="13" id="p7.10.13"></span>μεγάλως τὸ σῶμα προκατάρχοντά τε καὶ προκαταρκτικὰ
<span class="lb" data-page="7.10" data-line="14" id="p7.10.14"></span>καλοῦσιν αἴτια. 
</p>
</section>
<section id="s3" title="Chapter 3">
<p>
<span class="lb" data-page="7.10" data-line="15" id="p7.10.15"></span>Τοῦ μὲν δὴ θερμοῦ νοσήματος ἐν τῷ καθόλου
<span class="lb" data-page="7.10" data-line="16" id="p7.10.16"></span>τὰς αἰτίας εἴπομεν, ἐπὶ δὲ τὸ ψυχρὸν ἤδη μεταβῶμεν.
<span class="lb" data-page="7.10" data-line="17" id="p7.10.17"></span>εἰσὶ δὲ καὶ αἱ τοῦδε πλείους τὸν ἀριθμὸν αἰτίαι, οἷον ὁμιλίαι
<span class="lb" data-page="7.10" data-line="18" id="p7.10.18"></span>τῶν ψυχόντων, καὶ τῶν ἐσθιομένων καὶ πινομένων τό ﻿
<span class="pb" data-page="7.11" id="p7.11"></span>
<span class="lb" data-page="7.11" data-line="1" id="p7.11.1"></span>τε ποσὸν καὶ τὸ ποιὸν, καὶ στέγνωσίς τε καὶ μάνωσις, κᾀπὶ
<span class="lb" data-page="7.11" data-line="2" id="p7.11.2"></span>τούτοις ἀργία τε καὶ κίνησις ἄμετρος. αὗται γὰρ οὖν
<span class="lb" data-page="7.11" data-line="3" id="p7.11.3"></span>δὴ καὶ αὐτὸ τὸ πῦρ σβεννύουσιν αἱ προφάσεις. ἄνθρακι
<span class="lb" data-page="7.11" data-line="4" id="p7.11.4"></span>μὲν γὰρ σμικρῷ χιόνα πολλὴν, ἢ κρύσταλλον ἐπιθεὶς, ἢ ὕδωρ
<span class="lb" data-page="7.11" data-line="5" id="p7.11.5"></span>ψυχρὸν ἐπιχέας, σβέσεις παραχρῆμα. κᾂν εἰ τὸ περιέχον
<span class="lb" data-page="7.11" data-line="6" id="p7.11.6"></span>εἴη ἄκρως ψυχρὸν, οἷον μάλιστα περὶ τὸν Ἴστρον χειμῶνος,
<span class="lb" data-page="7.11" data-line="7" id="p7.11.7"></span>οὐ μόνον λύχνον ὑπαίθριον ὄψει σβεννύμενον εὐθὺς, ἀλλὰ
<span class="lb" data-page="7.11" data-line="8" id="p7.11.8"></span>καὶ πᾶν ἄλλο ὀλίγον πῦρ. οὕτω μὲν ὑπὸ τῆς τῶν ἄγαν ψυχρῶν
<span class="lb" data-page="7.11" data-line="9" id="p7.11.9"></span>ὁμιλίας νικᾶται τὸ πῦρ· ὑπὸ δὲ τῆς τῶν τρέφειν αὐτὸ
<span class="lb" data-page="7.11" data-line="10" id="p7.11.10"></span>φύσιν ἐχόντων ὑπερβολῆς, ἢ ἐνδείας, ἢ μὴ προσηκούσης ποιότητος
<span class="lb" data-page="7.11" data-line="11" id="p7.11.11"></span>ὡδί πως βλάπτεται. ξύλα μὲν ἀθρόα καὶ πολλὰ σωρεύσας
<span class="lb" data-page="7.11" data-line="12" id="p7.11.12"></span>ἐπὶ σμικρᾶς φλογὸς ἀποπνίξεις αὐτὴν ὑπερβολῇ ποσότητος
<span class="lb" data-page="7.11" data-line="13" id="p7.11.13"></span>ἀμέτρου, μὴ παρέχων δὲ ὅλως ἢ παντάπασιν ὀλίγα,
<span class="lb" data-page="7.11" data-line="14" id="p7.11.14"></span>μαραινομένην ὄψει δι’ ἔνδειαν, ἢ ὀλιγότητα τροφῆς. οὕτω
<span class="lb" data-page="7.11" data-line="15" id="p7.11.15"></span>δέ που καὶ τὴν λυχνιαίαν φλόγα θεώμεθα μειουμένην τε καὶ
<span class="lb" data-page="7.11" data-line="16" id="p7.11.16"></span>κινδυνεύουσαν σβεσθῆναι ταῖς ἀμετρίαις τῆς οἰκείας τροφῆς.
<span class="lb" data-page="7.11" data-line="17" id="p7.11.17"></span>εἴτε γὰρ μὴ παρέχῃς αὐτῇ τοὔλαιον δαψιλὲς, εἴτε ἀθρόως
<span class="lb" data-page="7.11" data-line="18" id="p7.11.18"></span>καταχέοις, πάμπολυ λυπήσεις ἑκατέρως· εἰ δὲ καὶ παρέχεις 
<span class="pb" data-page="7.12" id="p7.12"></span>
<span class="lb" data-page="7.12" data-line="1" id="p7.12.1"></span>μὲν ἄφθονον αὐτῇ τὴν ὕλην, ἀλλ’ ἤτοι μηδ’ ὅλως καίεσθαι
<span class="lb" data-page="7.12" data-line="2" id="p7.12.2"></span>πεφυκυῖαν, ἢ σὺν πολλῷ καμάτῳ, καὶ ταύτην εὐθέως ἐλάττονα
<span class="lb" data-page="7.12" data-line="3" id="p7.12.3"></span>ποιήσεις τὴν φλόγα, καθάπερ εἰ καὶ τοὔλαιον ἀναμίξας
<span class="lb" data-page="7.12" data-line="4" id="p7.12.4"></span>ὕδατι καταχέεις τοῦ πυρός. καὶ μὲν δὴ καὶ στεγνώσας τὸ
<span class="lb" data-page="7.12" data-line="5" id="p7.12.5"></span>περιέχον τὴν φλόγα καὶ μανώσας ἀμέτρως, ὄψει καὶ οὕτως
<span class="lb" data-page="7.12" data-line="6" id="p7.12.6"></span>ἐλάττονά τε γιγνομένην ἐν τάχει καὶ κινδυνεύουσαν σβεσθῆναι.
<span class="lb" data-page="7.12" data-line="7" id="p7.12.7"></span>στεγνοῦται μὲν οὖν εἰ σικύαν ἰατρικὴν, ἢ πνιγέαν περιθείης,
<span class="lb" data-page="7.12" data-line="8" id="p7.12.8"></span>ἤ τι τοιοῦτον ἕτερον· οὕτω δὲ καὶ τῶν καμίνων εἰ τὰς ὀπὰς
<span class="lb" data-page="7.12" data-line="9" id="p7.12.9"></span>ἐμφράξαις. εἰ δὲ ἐν ἡλίῳ πολλῷ καὶ θερινῷ καὶ προσηλίῳ
<span class="lb" data-page="7.12" data-line="10" id="p7.12.10"></span>χωρίῳ καταθείης, ἢ μείζονα παραθείης ἑτέραν φλόγα, θεάσῃ
<span class="lb" data-page="7.12" data-line="11" id="p7.12.11"></span>καὶ τότε τὴν ἐλάττω <span class="milestone ed2page" data-n="20" data-unit="ed2page" id="ed2page.20"></span>μαραινομένην ἐκ τοῦ μανοῦσθαί
<span class="lb" data-page="7.12" data-line="12" id="p7.12.12"></span>τε καὶ διαφορεῖσθαι σφοδρῶς ὑπὸ τῆς ἔξωθεν φλογὸς
<span class="lb" data-page="7.12" data-line="13" id="p7.12.13"></span>ἰσχυροτέρας ὑπαρχούσης. ὅτι δὲ καὶ ῥιπίζων αὐτὴν, ὅπερ
<span class="lb" data-page="7.12" data-line="14" id="p7.12.14"></span>ἐστὶ κινῶν, αὐξήσεις μὲν, εἰ μεμετρημένως αὐτὸ ποιήσεις, ἀμέτρως
<span class="lb" data-page="7.12" data-line="15" id="p7.12.15"></span>δὲ ῥιπίσας διαλύσεις τε καὶ σκεδάσεις, οὐδὲ τοῦτο ἄδηλον.
<span class="lb" data-page="7.12" data-line="16" id="p7.12.16"></span>οὕτω γοῦν καὶ οἱ ἄνεμοι κατὰ τὸ μέγεθος ἀεὶ τῆς
<span class="lb" data-page="7.12" data-line="17" id="p7.12.17"></span>φλογὸς ἐθέλουσιν ὑπάρχειν, εἴ τι μέλλοιεν ὀνήσειν αὐτήν· οἱ 
<span class="pb" data-page="7.13" id="p7.13"></span>
<span class="lb" data-page="7.13" data-line="1" id="p7.13.1"></span>δὲ μείζους ἢ κατ’ ἐκείνην σκεδαννύουσιν, οὐ ῥιπίζουσιν. κᾀν
<span class="lb" data-page="7.13" data-line="2" id="p7.13.2"></span>τῷδε δῆλον ὡς δεῖται μὲν τῆς ἐπικτήτου κινήσεως ἡ φλὸξ πρὸς
<span class="lb" data-page="7.13" data-line="3" id="p7.13.3"></span>αὔξησιν, οὐ μὴν ἀμέτρου γε ταύτης. ἀῤῥωστεῖ μὲν γὰρ οὐδ’
<span class="lb" data-page="7.13" data-line="4" id="p7.13.4"></span>ὅλως ῥιπιζομένη, σκεδάννυται δὲ καὶ διαφορεῖται πρὸς τῆς
<span class="lb" data-page="7.13" data-line="5" id="p7.13.5"></span>ἔξωθεν κινήσεως ἐπιπιπτούσης. κατὰ μὲν δὴ τὸ πρῶτον εἶδος
<span class="lb" data-page="7.13" data-line="6" id="p7.13.6"></span>τῆς αἰτίας ὑπὸ παντὸς τοῦ προσπίπτοντος ἔξωθεν ψυχροῦ,
<span class="lb" data-page="7.13" data-line="7" id="p7.13.7"></span>τοῦ μὲν κατὰ τὴν θίξιν μόνον, τοῦ δὲ κατὰ τὴν δύναμιν
<span class="lb" data-page="7.13" data-line="8" id="p7.13.8"></span>ἔσται τι νόσημα ψυχρόν. οὕτως ἐν ὕδατι ψυχρῷ νηξάμενός
<span class="lb" data-page="7.13" data-line="9" id="p7.13.9"></span>τις ἐβλάβη, καὶ κακῶς λουσάμενος, καὶ διὰ κρύους
<span class="lb" data-page="7.13" data-line="10" id="p7.13.10"></span>ὁδοιπορήσας. ἐνίους δὲ καὶ ἀποθανόντας οἶδα πρὶν οἴκαδε
<span class="lb" data-page="7.13" data-line="11" id="p7.13.11"></span>παραγενέσθαι. κατὰ δὲ τὸ δεύτερον ἢ ἀπόπληκτος, ἢ ἐπίληπτος,
<span class="lb" data-page="7.13" data-line="12" id="p7.13.12"></span>ἢ κίνησιν ἢ αἴσθησιν βεβλαμμένος, ἤ πως ἄλλως
<span class="lb" data-page="7.13" data-line="13" id="p7.13.13"></span>κατεψυγμένος ἐξ οἰνοφλυγίας τις ἐγένετο. καί τοί γε αὔξει
<span class="lb" data-page="7.13" data-line="14" id="p7.13.14"></span>τὴν ἔμφυτον θερμασίαν ὁ σύμμετρος οἶνος, ὡς ἂν οἰκειοτάτη
<span class="lb" data-page="7.13" data-line="15" id="p7.13.15"></span>τροφή. καὶ μὲν δὴ καὶ ἡ τῶν χρηστοτάτων τε καὶ τροφιμωτάτων
<span class="lb" data-page="7.13" data-line="16" id="p7.13.16"></span>τῷ ζώῳ σιτίων ἄμετρος προσφορὰ νοσημάτων ψυχρῶν
<span class="lb" data-page="7.13" data-line="17" id="p7.13.17"></span>αἰτία γίγνεται. ὅσα δὲ ψυχρότερα φύσει τῶν ἐσθιομένων 
<span class="pb" data-page="7.14" id="p7.14"></span>
<span class="lb" data-page="7.14" data-line="1" id="p7.14.1"></span>ἢ πινομένων, καὶ ταῦτα ψυχρῶν νοσημάτων αἴτια. τῶν
<span class="lb" data-page="7.14" data-line="2" id="p7.14.2"></span>τοιούτων δέ ἐστι καὶ μήκων καὶ μανδραγόρα καὶ ὑοσκύαμος
<span class="lb" data-page="7.14" data-line="3" id="p7.14.3"></span>καὶ κώνειον, ἃ δὴ καὶ κτείνει τῷ σφοδρῷ τῆς ψύξεως. ἡ δέ
<span class="lb" data-page="7.14" data-line="4" id="p7.14.4"></span>γε στέγνωσις ἡ ἐσχάτη, τρίτον γὰρ δὴ τοῦτο νοσημάτων ψυχρῶν
<span class="lb" data-page="7.14" data-line="5" id="p7.14.5"></span>αἴτιον ἐτιθέμεθα, κάρους τε καὶ κώματα καὶ ἀποπληξίας
<span class="lb" data-page="7.14" data-line="6" id="p7.14.6"></span>ἐργάζεται· καὶ τοῦτο ἔστι τὸ πρὸς Ἱπποκράτους λεγόμενον,
<span class="lb" data-page="7.14" data-line="7" id="p7.14.7"></span>ὡς τῷ ἐξαίφνης ἄφωνον γενέσθαι, φλεβῶν ἀπολήψιες
<span class="lb" data-page="7.14" data-line="8" id="p7.14.8"></span>τὸ σῶμα λυπέουσιν, ὀνομάζει μὲν γὰρ ὁμοίως τοῖς ἄλλοις
<span class="lb" data-page="7.14" data-line="9" id="p7.14.9"></span>παλαιοῖς τὰ δύο γένη τῶν ἐναίμων ἀγγείων φλέβας, οὐχ
<span class="lb" data-page="7.14" data-line="10" id="p7.14.10"></span>ὥσπερ οἱ νεώτεροι τὸ ἕτερον μόνον τὸ μὴ σφύζον. ἐπειδὰν
<span class="lb" data-page="7.14" data-line="11" id="p7.14.11"></span>δὲ ἀποληφθῶσιν αἱ κατὰ τὸ ζῶον ἀρτηρίαι, τοῦτ’ ἔστιν οὕτω
<span class="lb" data-page="7.14" data-line="12" id="p7.14.12"></span>πληρωθῶσιν αἵματος, ὡς μηδεμίαν ἔτι κενὴν ἀπολείπεσθαι
<span class="lb" data-page="7.14" data-line="13" id="p7.14.13"></span>χώραν ἐν αὐταῖς, εἰς ἣν ἐν τῷ διαστέλλεσθαι τὸν ἔξωθεν
<span class="lb" data-page="7.14" data-line="14" id="p7.14.14"></span>ἀέρα ἐπισπᾷν δυνήσονται, καταπνίγεται μὲν ἐν τῷδε καὶ ἔμφυτον
<span class="lb" data-page="7.14" data-line="15" id="p7.14.15"></span>θερμὸν, ἀκίνητοι δὲ καὶ ἀναίσθητοι διὰ ταχέων οἱ
<span class="lb" data-page="7.14" data-line="16" id="p7.14.16"></span>οὕτω παθόντες ὅλῳ τῷ σώματι γίγνονται. δέδεικται γὰρ
<span class="lb" data-page="7.14" data-line="17" id="p7.14.17"></span>οὖν καὶ τοῦθ’ ἡμῖν ἐν μὲν τῷ περὶ χρείας σφυγμῶν, ὡς ὑπὲρ
<span class="lb" data-page="7.14" data-line="18" id="p7.14.18"></span>τοῦ φυλάττεσθαι σύμμετρον ἐν ἅπασι τοῖς μέρεσι τοῦ ζώου 
<span class="pb" data-page="7.15" id="p7.15"></span>
<span class="lb" data-page="7.15" data-line="1" id="p7.15.1"></span>τὸ κατὰ φύσιν θερμὸν αἱ ἀρτηρίαι σφύζουσιν· ἐν δὲ τῷ
<span class="lb" data-page="7.15" data-line="2" id="p7.15.2"></span>περὶ χρείας ἀναπνοῆς, ὅτι καὶ ἥδε τὴν ἐν τῇ καρδίᾳ θερμότητα
<span class="lb" data-page="7.15" data-line="3" id="p7.15.3"></span>φυλάττει σύμμετρον. ὥσπερ οὖν εἰ τὰς ἐκτὸς ταύτας
<span class="lb" data-page="7.15" data-line="4" id="p7.15.4"></span>φλόγας ἀποστερήσαις τῆς πρὸς τὸ περιέχον κοινωνίας, ἢ πνιγέαν
<span class="lb" data-page="7.15" data-line="5" id="p7.15.5"></span>περιθεὶς αὐταῖς, ἢ σικύαν, ἤ τι τοιοῦτο ἄλλο, διαφθερεῖς
<span class="lb" data-page="7.15" data-line="6" id="p7.15.6"></span>παραχρῆμα, κατὰ τὸν αὐτὸν τρόπον, εἰ καὶ τὴν ἐν τοῖς
<span class="lb" data-page="7.15" data-line="7" id="p7.15.7"></span>ζώοις θερμότητα καθείρξαις τε καὶ κατακλείσαις, ὡς μηδαμῆ
<span class="lb" data-page="7.15" data-line="8" id="p7.15.8"></span>κοινωνεῖν τῷ πέριξ ἀέρι, διαφθερεῖς ἐν τάχει. ἡ μὲν οὖν ἐν
<span class="lb" data-page="7.15" data-line="9" id="p7.15.9"></span>τῇ καρδίᾳ θερμασία διὰ τοῦ τῆς φάρυγγος πόρου κοινωνεῖ τῷ
<span class="lb" data-page="7.15" data-line="10" id="p7.15.10"></span>περιέχοντι, καὶ εἰ τοῦτον στεγνώσαις, καταπνίξεις τε αὐτὴν
<span class="lb" data-page="7.15" data-line="11" id="p7.15.11"></span>αὐτίκα καὶ διαφθερεῖς τὸ ζῶον. ἡ δ’ ἐν ταῖς καθ’ ὅλον
<span class="lb" data-page="7.15" data-line="12" id="p7.15.12"></span>τὸν ὄγκον τοῦ σώματος ἀρτηρίαις θερμασία<span class="milestone ed1page" data-n="208" data-unit="ed1page" id="ed1page.208"></span> διά τε τῆς
<span class="lb" data-page="7.15" data-line="13" id="p7.15.13"></span>καρδίας <span class="milestone ed2page" data-n="21" data-unit="ed2page" id="ed2page.21"></span>αὐτῆς, καθ’ ὃ κοινωνεῖ τῇ φάρυγγι, καὶ διὰ
<span class="lb" data-page="7.15" data-line="14" id="p7.15.14"></span>παντὸς τοῦ δέρματος ἐς τὸ περιέχον ἀναπνεῖ, ῥιπιζομένη
<span class="lb" data-page="7.15" data-line="15" id="p7.15.15"></span>μὲν ἐν ταῖς διαστολαῖς, ἀποχέουσα δὲ τὸ αἰθαλῶδες
<span class="lb" data-page="7.15" data-line="16" id="p7.15.16"></span>ἐν ταῖς συστολαῖς, ὑφ’ ὧν ἀμφοτέρων ἡ κατὰ φύσιν αὐτῆς
<span class="lb" data-page="7.15" data-line="17" id="p7.15.17"></span>συμμετρία διασώζεται. καὶ δὴ καὶ στεγνωθεισῶν τῶν ﻿
<span class="pb" data-page="7.16" id="p7.16"></span>
<span class="lb" data-page="7.16" data-line="1" id="p7.16.1"></span>ἀρτηριῶν ἤτοι, καθάπερ ὀλίγον ἔμπροσθεν ἔφαμεν, ὑπὸ πλήθους
<span class="lb" data-page="7.16" data-line="2" id="p7.16.2"></span>αἵματος, ἢ τινῶν ἐμφραγμάτων ἐν τοῖς στόμασιν αὐτῶν
<span class="lb" data-page="7.16" data-line="3" id="p7.16.3"></span>γενομένων, ὡς μηδαμῆ διαπνεῖσθαι, σβεσθῆναι μὲν
<span class="lb" data-page="7.16" data-line="4" id="p7.16.4"></span>ἀνάγκη τὸ θερμὸν, νεκρωθῆναι δὲ τὸ διατεθὲν οὕτω σῶμα.
<span class="lb" data-page="7.16" data-line="5" id="p7.16.5"></span>μετρίας μέντοι τῆς στεγνώσεως γενομένης, οὐκ ἔτι ἐξ ἀνάγκης
<span class="lb" data-page="7.16" data-line="6" id="p7.16.6"></span>συστήσεται πάθημα τοιοῦτον περὶ τὴν ἔμφυτον θερμασίαν.
<span class="lb" data-page="7.16" data-line="7" id="p7.16.7"></span>ἀλλ’ εἰ μὲν οἷον αἰθαλῶδές τι καὶ καπνῶδες εἴη, τηνικαῦτα
<span class="lb" data-page="7.16" data-line="8" id="p7.16.8"></span>τὸ κατὰ τὸ τοῦ ζώου σῶμα περίττωμα γενόμενον
<span class="lb" data-page="7.16" data-line="9" id="p7.16.9"></span>ἕτερον ἔσται πάθημα τῆς ἐμφύτου θερμασίας· εἰ δ’ ἀτμίζον
<span class="lb" data-page="7.16" data-line="10" id="p7.16.10"></span>ᾖ μόνον ἡδὺ καὶ χρηστὸν, ἕτερον. ἑκάτερον δ’ αὐτῶν διττὸν,
<span class="lb" data-page="7.16" data-line="11" id="p7.16.11"></span>ὡδί πως διαφέρον. ὅταν γὰρ αἷμα χρηστὸν ἀκριβῶς ᾖ
<span class="lb" data-page="7.16" data-line="12" id="p7.16.12"></span>κατὰ τὸ σῶμα, μηδενὶ περιττώματι μοχθηρῷ τεθολωμένον,
<span class="lb" data-page="7.16" data-line="13" id="p7.16.13"></span>ἀτμὸς ἐξ αὐτοῦ θερμαινομένου χρηστὸς ἐγείρεται, μηδὲν ἐπιφερόμενος
<span class="lb" data-page="7.16" data-line="14" id="p7.16.14"></span>ἅμ’ ἑαυτῷ πυρῶδες ἢ δριμύ. τὸ μὲν δὴ τοιοῦτον
<span class="lb" data-page="7.16" data-line="15" id="p7.16.15"></span>σῶμα μετρίως στεγνωθὲν ἢ πληθωρικὸν ἐν τάχει γένοιτ’ ἂν,
<span class="lb" data-page="7.16" data-line="16" id="p7.16.16"></span>ἢ θερμότερον τοῦ κατὰ φύσιν· ἀταλαιπώρως μὲν διαιτωμένοις
<span class="lb" data-page="7.16" data-line="17" id="p7.16.17"></span>πληθωρικὸν, ἔνδον μενόντων ὧν ἐχρῆν πονουμένων
<span class="lb" data-page="7.16" data-line="18" id="p7.16.18"></span>ἐκκενοῦσθαι· διαπονοῦσι δὲ θερμότερον, ὡς ἂν ἐκ μὲν τῆς 
<span class="pb" data-page="7.17" id="p7.17"></span>
<span class="lb" data-page="7.17" data-line="1" id="p7.17.1"></span>κινήσεως αὐξανομένης τῆς ἐμφύτου θερμασίας, μὴ διαπνεομένης
<span class="lb" data-page="7.17" data-line="2" id="p7.17.2"></span>δὲ τῷ πεπυκνῶσθαι τὸ σῶμα. κατὰ δὲ τὸ καπνῶδες
<span class="lb" data-page="7.17" data-line="3" id="p7.17.3"></span>ὑποτρέφον περίττωμα σῶμα στεγνωθὲν ἤτοι πυρετὸς ἐξαφθήσεται,
<span class="lb" data-page="7.17" data-line="4" id="p7.17.4"></span>κατακλεισθείσης ἔνδον τῆς λιγνυώδους ἀναθυμιάσεως,
<span class="lb" data-page="7.17" data-line="5" id="p7.17.5"></span>ἢ καταπνιγήσεται καὶ σβεσθήσεται τὸ ἔμφυτον θερμόν.
<span class="lb" data-page="7.17" data-line="6" id="p7.17.6"></span>ἑκάτερον δ’ αὐτῶν ἀκολουθήσει τῷ τε πλήθει τοῦ
<span class="lb" data-page="7.17" data-line="7" id="p7.17.7"></span>περιττώματος καὶ τῷ ποσῷ τῆς στεγνώσεως. εἰ μὲν γὰρ
<span class="lb" data-page="7.17" data-line="8" id="p7.17.8"></span>τὸ καπνῶδες περίττωμα τὸ δεόμενον τῆς κενώσεως εἴη πάμπολυ
<span class="lb" data-page="7.17" data-line="9" id="p7.17.9"></span>καὶ ἡ στέγνωσις σφοδρὰ, κίνδυνος ἀποσβεσθῆναι καταπνιγεῖσαν
<span class="lb" data-page="7.17" data-line="10" id="p7.17.10"></span>ὑπὸ τοῦ περιττώματος τὴν ἔμφυτον θερμασίαν·
<span class="lb" data-page="7.17" data-line="11" id="p7.17.11"></span>εἰ δ’ ὀλίγον τε εἴη τὸ περίττωμα καὶ ἡ στέγνωσις βραχεῖα,
<span class="lb" data-page="7.17" data-line="12" id="p7.17.12"></span>πυρετὸς ἀναφθήσεται. δῆλον οὖν ὡς καὶ τὰς φυσικὰς ἐπίστασθαι
<span class="lb" data-page="7.17" data-line="13" id="p7.17.13"></span>χρὴ καὶ τὰς ἐπικτήτους διαθέσεις τοῦ σώματος, ἐν
<span class="lb" data-page="7.17" data-line="14" id="p7.17.14"></span>αἷς ἤτοι λιγνυῶδες, ἢ καπνῶδες, ἢ ἀτμῶδές ἐστι τὸ διαπνεόμενον.
<span class="lb" data-page="7.17" data-line="15" id="p7.17.15"></span>ἀλλὰ τοῦτο μὲν ἐν τῇ τῆς θεραπευτικῆς μεθόδου
<span class="lb" data-page="7.17" data-line="16" id="p7.17.16"></span>λεχθήσεται πραγματείᾳ· νυνὶ δὲ ἐπὶ τὸ προκείμενον ἐπανίωμεν.
<span class="lb" data-page="7.17" data-line="17" id="p7.17.17"></span>ὥσπερ γὰρ ἡ στέγνωσις ψύξεως αἰτία πολλάκις γίγνεται
<span class="lb" data-page="7.17" data-line="18" id="p7.17.18"></span>καθ’ ὃν εἴρηται τρόπον, οὕτω καὶ ἡ μάνωσις, ὅταν 
<span class="pb" data-page="7.18" id="p7.18"></span>
<span class="lb" data-page="7.18" data-line="1" id="p7.18.1"></span>ἐπιπλέον ἢ προσῆκε διαφορήσῃ τε καὶ σκεδάσῃ τὸ ἔμφυτον
<span class="lb" data-page="7.18" data-line="2" id="p7.18.2"></span>θερμὸν, ψυχρότερον ἀπεργάζεται τὸ σῶμα. γίγνεται δὲ
<span class="lb" data-page="7.18" data-line="3" id="p7.18.3"></span>ταῦτα καὶ καθ’ ὅλον μὲν τὸ ζῶον, οὐ μὴν ἀλλὰ καὶ καθ’
<span class="lb" data-page="7.18" data-line="4" id="p7.18.4"></span>ἕκαστον μόριον ὡσαύτως, ἤτοι στεγνούμενον, ἢ μανούμενον.
<span class="lb" data-page="7.18" data-line="5" id="p7.18.5"></span>εἰ γὰρ ἥν περ ὅλον ἔσχε τὸ σῶμα διάθεσιν ἐπὶ
<span class="lb" data-page="7.18" data-line="6" id="p7.18.6"></span>ταῖς ἐμφράξεσί τε καὶ πληρώσεσι τῶν ἀρτηριῶν, ταύτην
<span class="lb" data-page="7.18" data-line="7" id="p7.18.7"></span>σχοίη τὸ μόριον ὑπὸ τῶν ἐν αὐτῷ μόνων πεπονθυιῶν ἀρτηριῶν,
<span class="lb" data-page="7.18" data-line="8" id="p7.18.8"></span>ἀνάγκη δήπου καὶ νοσῆσαι παραπλησίως αὐτῷ.
<span class="lb" data-page="7.18" data-line="9" id="p7.18.9"></span>καὶ μὲν δὴ καὶ τὰ προσπίπτοντα ἔξωθεν αὐτῷ φάρμακά
<span class="lb" data-page="7.18" data-line="10" id="p7.18.10"></span>τε καὶ ὕδατα φαρμακώδη καὶ ψυχρὰ καὶ αὐτὸ τὸ περιέχον
<span class="lb" data-page="7.18" data-line="11" id="p7.18.11"></span>ἤτοι στέγνωσιν, ἢ μάνωσιν ἄμετρον ἐναπεργάζεσθαι δυνήσεται
<span class="lb" data-page="7.18" data-line="12" id="p7.18.12"></span>τῷ μορίῳ. καί τινες βίαιοι δεσμοὶ ποτὲ μὲν αὐτῷ
<span class="lb" data-page="7.18" data-line="13" id="p7.18.13"></span>τῷ μέρει, ποτὲ δὲ τοῖς ὑπερκειμένοις περιτιθέμενοι νεκρώσουσί
<span class="lb" data-page="7.18" data-line="14" id="p7.18.14"></span>τε καὶ καταψύξουσιν αὐτὸ, τῆς πρὸς τὴν ἀρχὴν τοῦ
<span class="lb" data-page="7.18" data-line="15" id="p7.18.15"></span>ζώου κοινωνίας στερήσαντες, ἐξ ἧς αὐτῷ καὶ ἡ σύμφυτος
<span class="lb" data-page="7.18" data-line="16" id="p7.18.16"></span>ἐπέῤῥει θερμασία καὶ ἡ κινοῦσα τὰς ἀρτηρίας δύναμις
<span class="lb" data-page="7.18" data-line="17" id="p7.18.17"></span>ἐχορηγεῖτο. 
</p>
</section>
<span class="pb" data-page="7.19" id="p7.19"></span>
<section id="s4" title="Chapter 4">
<p>
<span class="lb" data-page="7.19" data-line="1" id="p7.19.1"></span>
<span class="milestone ed2page" data-n="22" data-unit="ed2page" id="ed2page.22"></span>Περὶ μὲν δὴ τῶν θερμῶν τε καὶ ψυχρῶν
<span class="lb" data-page="7.19" data-line="2" id="p7.19.2"></span>νοσημάτων αὐτάρκως εἴρηται· περὶ δὲ τῶν ξηρῶν
<span class="lb" data-page="7.19" data-line="3" id="p7.19.3"></span>ἐφεξῆς λεγέσθω. εἰ δέ τις διαπονοίη μὲν πλείω καὶ διαπνοίη,
<span class="lb" data-page="7.19" data-line="4" id="p7.19.4"></span>τρέφοιτο δὲ ἐλάττω, καὶ ταῦτα ξηρότερα τὴν δύναμιν, ξηρότερος
<span class="lb" data-page="7.19" data-line="5" id="p7.19.5"></span>ὢν τὴν κρᾶσιν, εἰς ξηρὸν ῥᾳδίως ὑπαχθήσεται νόσημα,
<span class="lb" data-page="7.19" data-line="6" id="p7.19.6"></span>καὶ μάλιστα εἰ φροντίσειεν, ἢ ἀγρυπνήσειε πλείω.
<span class="lb" data-page="7.19" data-line="7" id="p7.19.7"></span>καὶ μὴν καὶ αἱ τοῦ περιέχοντος ἡμᾶς ἀέρος καταστάσεις αἱ
<span class="lb" data-page="7.19" data-line="8" id="p7.19.8"></span>ξηραὶ ξηραίνουσι δηλονότι καὶ αὐτὰ τὰ τῶν ζώων σώματα,
<span class="lb" data-page="7.19" data-line="9" id="p7.19.9"></span>καὶ νῆξις ἐν ὕδατι νιτρώδει τε καὶ θειώδει καὶ στυπτηριώδει
<span class="lb" data-page="7.19" data-line="10" id="p7.19.10"></span>καὶ ἀσφαλτώδει καί τινος ἑτέρου τοιαύτης ποιότητος μετέχοντι.
<span class="lb" data-page="7.19" data-line="11" id="p7.19.11"></span>καὶ μέν γε καὶ ὅσα τῶν φαρμάκων ξηρὰ τὴν δύναμίν
<span class="lb" data-page="7.19" data-line="12" id="p7.19.12"></span>ἐστιν, εἴτ’ ἔσωθεν, εἴτ’ ἔξωθεν προσφέροιτο, ξηραίνει καὶ
<span class="lb" data-page="7.19" data-line="13" id="p7.19.13"></span>ταῦτα. εἴρηται δὲ ὑπὲρ αὐτῶν ἐπιπλέον ἐν τοῖς περὶ
<span class="lb" data-page="7.19" data-line="14" id="p7.19.14"></span>φαρμάκων. 
</p>
</section>
<section id="s5" title="Chapter 5">
<p>
<span class="lb" data-page="7.19" data-line="15" id="p7.19.15"></span>Αὗται μὲν καὶ αἱ τῶν ξηρῶν νοσημάτων
<span class="lb" data-page="7.19" data-line="16" id="p7.19.16"></span>αἰτίαι. τῶν δ’ ὑγρῶν αἱ ἐναντίαι σύμπασαι, ἐδεσμάτων μὲν
<span class="lb" data-page="7.19" data-line="17" id="p7.19.17"></span>ὑγροτέρων τὴν δύναμιν ἀφθονία, καὶ πλείω τὰ πώματα, καὶ
<span class="lb" data-page="7.19" data-line="18" id="p7.19.18"></span>σύμπασα ἡ ἁβροτέρα δίαιτα, καὶ ἡ θυμηδία, καὶ λουτρὰ 
<span class="pb" data-page="7.20" id="p7.20"></span>
<span class="lb" data-page="7.20" data-line="1" id="p7.20.1"></span>γλυκέων ὑδάτων πολλὰ, καὶ μᾶλλον μετὰ τροφήν. οὕτω
<span class="lb" data-page="7.20" data-line="2" id="p7.20.2"></span>δὲ καὶ ἀργὸς ὁ σύμπας βίος, καὶ ἄπονος, ὄμβροι τε πολλοὶ,
<span class="lb" data-page="7.20" data-line="3" id="p7.20.3"></span>καὶ ἡ πᾶσα κατάστασις ὑγρὰ, καὶ φάρμακα ταὐτὸ τοῦτο
<span class="lb" data-page="7.20" data-line="4" id="p7.20.4"></span>δρᾷν δυνάμενα. 
</p>
</section>
<section id="s6" title="Chapter 6">
<p>
<span class="lb" data-page="7.20" data-line="5" id="p7.20.5"></span>Πρόδηλον δ’ ὅτι καὶ τὰ τῶν συνθέτων νοσημάτων
<span class="lb" data-page="7.20" data-line="6" id="p7.20.6"></span>αἴτια σύνθετα πάντως ἐστίν. εἰ γὰρ ἅμα θερμὴ καὶ
<span class="lb" data-page="7.20" data-line="7" id="p7.20.7"></span>ξηρὰ συνέλθοι ποτὲ αἰτία, θερμὸν καὶ ξηρὸν ἀνάγκη γενέσθαι
<span class="lb" data-page="7.20" data-line="8" id="p7.20.8"></span>τὸ νόσημα, καὶ εἰ θερμὴ καὶ ὑγρὰ, θερμὸν καὶ ὑγρόν· οὕτω
<span class="lb" data-page="7.20" data-line="9" id="p7.20.9"></span>δὲ κᾀπὶ τῶν λοιπῶν δυοῖν συζυγιῶν, ὑγρᾶς καὶ ψυχρᾶς καὶ ξηρᾶς
<span class="lb" data-page="7.20" data-line="10" id="p7.20.10"></span>καὶ ψυχρᾶς. ὅπερ δ’ ἀναγκαῖόν ἐστιν ἐν τῷ λόγῳ προσθεῖναί
<span class="lb" data-page="7.20" data-line="11" id="p7.20.11"></span>τε καὶ διορίσασθαι, τοῦτο ἤδη λεγέσθω, τὸ πολλάκις μὲν ὑπὸ
<span class="lb" data-page="7.20" data-line="12" id="p7.20.12"></span>πάντων τῶν αἰτίων ὁμοειδῶν ἀλλήλοις ὄντων ἀλλοιοῦσθαι τὸ
<span class="lb" data-page="7.20" data-line="13" id="p7.20.13"></span>σῶμα, πολλάκις δὲ ἐναντίων ταῖς δυνάμεσιν ὑπαρχόντων,
<span class="lb" data-page="7.20" data-line="14" id="p7.20.14"></span>ποτὲ μὲν τὰ πλείω κρατεῖν ἐξ αὐτῶν, ἢ τὰ πολυχρονιώτερα,
<span class="lb" data-page="7.20" data-line="15" id="p7.20.15"></span>ποτὲ δὲ τὰ ἰσχυρότερα, ποτὲ δὲ τὴν ἀπ’ ἀμφοτέρων βλάβην
<span class="lb" data-page="7.20" data-line="16" id="p7.20.16"></span>ὁμοίως ἀναδέχεσθαι τὸ σῶμα. καί τι δόξειεν ἂν εἶναι τοῦτό
<span class="lb" data-page="7.20" data-line="17" id="p7.20.17"></span>γε ἀδύνατον ἅμα θερμότερόν τε καὶ ψυχρότερον ἀποτελεῖσθαι ﻿
<span class="pb" data-page="7.21" id="p7.21"></span>
<span class="lb" data-page="7.21" data-line="1" id="p7.21.1"></span>τοῦ κατὰ φύσιν ἕν καὶ ταὐτὸν σῶμα, καὶ ὑγρότερον αὖ
<span class="lb" data-page="7.21" data-line="2" id="p7.21.2"></span>καὶ ξηρότερον, ἀλλὰ καὶ γίνεται τοῦτο. καὶ δεόντως ἀνώμαλος
<span class="lb" data-page="7.21" data-line="3" id="p7.21.3"></span>ὀνομάζεται δυσκρασία, καὶ ἡμῖν ἰδίᾳ περὶ αὐτῆς ἐν
<span class="lb" data-page="7.21" data-line="4" id="p7.21.4"></span>ἑτέρῳ γράμματι λέλεκται τὰ εἰκότα, καὶ οὐ χρὴ νῦν ἔτι μηκύνειν
<span class="lb" data-page="7.21" data-line="5" id="p7.21.5"></span>ὑπὲρ αὐτῶν, ἀλλ’ ἐπὶ τὰ λοιπὰ γένη τῶν νοσημάτων
<span class="lb" data-page="7.21" data-line="6" id="p7.21.6"></span>ἰτέον ἤδη τὰς αἰτίας αὐτῶν σκεψομένους. ἀναμνησθῆναι δὲ
<span class="lb" data-page="7.21" data-line="7" id="p7.21.7"></span>πάλιν κᾀνταῦθα προσήκει τῶν εἰρημένων ἐν τῷ περὶ τῆς τῶν
<span class="lb" data-page="7.21" data-line="8" id="p7.21.8"></span>νοσημάτων διαφορᾶς, ὡς ἐνίοτε μὲν αὐταῖς μόναις ταῖς τέτταρσι
<span class="lb" data-page="7.21" data-line="9" id="p7.21.9"></span>
<span class="milestone ed2page" data-n="23" data-unit="ed2page" id="ed2page.23"></span>ποιότησιν ἐξίσταται τοῦ κατὰ φύσιν ἔχειν τὰ σώματα,
<span class="lb" data-page="7.21" data-line="10" id="p7.21.10"></span>μηδεμιᾶς ἔξωθεν αὐτοῖς ἐπιῤῥυείσης ἑτέρας οὐσίας,
<span class="lb" data-page="7.21" data-line="11" id="p7.21.11"></span>ἐνίοτε δὲ ἐμπίπλαται ῥεύματος ὑγροῦ μὲν πάντως τὴν ἰδέαν,
<span class="lb" data-page="7.21" data-line="12" id="p7.21.12"></span>οὐχ ὑγροῦ δὲ τὴν δύναμιν. εἴρηται μὲν οὖν καὶ τοῖς παλαιοῖς
<span class="lb" data-page="7.21" data-line="13" id="p7.21.13"></span>ἰατροῖς τε καὶ φιλοσόφοις ὑπὲρ τῆς τῶν τοιούτων ὑγρῶν δυνάμεως·
<span class="lb" data-page="7.21" data-line="14" id="p7.21.14"></span>ἀποδέδεικται δὲ καὶ ἡμῖν ἐν ἄλλοις τέ τισι καὶ ἐν
<span class="lb" data-page="7.21" data-line="15" id="p7.21.15"></span>τοῖς περὶ φαρμάκων ὑπομνήμασιν. ὅσον δ’ ἐξ αὐτῶν εἰς τὰ
<span class="lb" data-page="7.21" data-line="16" id="p7.21.16"></span>παρόντα χρήσιμον, εἰρήσεται καὶ νῦν, ὡς ἡ μὲν ξανθὴ χολὴ
<span class="lb" data-page="7.21" data-line="17" id="p7.21.17"></span>θερμὴ καὶ ξηρὰ τὴν δύναμίν ἐστιν, ἡ δὲ μέλαινα ξηρὰ, καὶ
<span class="lb" data-page="7.21" data-line="18" id="p7.21.18"></span>ψυχρά· ὑγρὸν δὲ καὶ θερμὸν τὸ αἷμα καὶ ψυχρὸν καὶ ὑγρὸν 
<span class="pb" data-page="7.22" id="p7.22"></span>
<span class="lb" data-page="7.22" data-line="1" id="p7.22.1"></span>τὸ φλέγμα· καὶ ὡς ἐνίοτε μὲν εἰλικρινὴς ἐπιῤῥεῖ τούτων ἕκαστος
<span class="lb" data-page="7.22" data-line="2" id="p7.22.2"></span>τῶν χυμῶν, ἐνίοτε δ’ ἀλλήλοις ἐπιμίγνυνται· καὶ ὡς
<span class="lb" data-page="7.22" data-line="3" id="p7.22.3"></span>αἱ τῶν οἰδούντων τε καὶ <span class="milestone ed1page" data-n="209" data-unit="ed1page" id="ed1page.209"></span>σκιῤῥουμένων καὶ φλεγμαινόντων
<span class="lb" data-page="7.22" data-line="4" id="p7.22.4"></span>μορίων διαθέσεις ἐντεῦθεν ἐπὶ πλεῖστον ποικίλλονται.
<span class="lb" data-page="7.22" data-line="5" id="p7.22.5"></span>καὶ γὰρ οὖν καὶ ἄνθρακες καὶ καρκῖνοι καὶ ἕρπητες ἐρυσιπέλατά
<span class="lb" data-page="7.22" data-line="6" id="p7.22.6"></span>τε καὶ γάγγραιναι καὶ φύγεθλα καὶ φαγέδαιναι καὶ
<span class="lb" data-page="7.22" data-line="7" id="p7.22.7"></span>σατυριάσεις ἐκ τούτου τοῦ γένους εἰσί. καὶ μὴν καὶ ἄλφοι
<span class="lb" data-page="7.22" data-line="8" id="p7.22.8"></span>καὶ ἀθερώματα καὶ ὀχῶρες καὶ μελικηρίδες καὶ γαγγλία καὶ
<span class="lb" data-page="7.22" data-line="9" id="p7.22.9"></span>στεατώματα ῥευμάτων εἰσὶν ἔγγονα νοσήματα. διαφέρει δ’
<span class="lb" data-page="7.22" data-line="10" id="p7.22.10"></span>ἀλλήλων ταῦτα καὶ ἄλλα σύμπαντα τὰ προειρημένα τῷ τὰ
<span class="lb" data-page="7.22" data-line="11" id="p7.22.11"></span>μὲν ἐκ φλέγματος γίγνεσθαι μόνου, τὰ δὲ ἐξ αἵματος, τὰ δὲ
<span class="lb" data-page="7.22" data-line="12" id="p7.22.12"></span>ἐκ τῆς ξανθῆς χολῆς, τὰ δὲ ἐκ τῆς μελαίνης, τὰ δὲ ἐξ ἄλλου
<span class="lb" data-page="7.22" data-line="13" id="p7.22.13"></span>τινὸς χυμοῦ οὐ τελέως παρὰ φύσιν. ἀλλὰ καὶ οὗτος ὅστις
<span class="lb" data-page="7.22" data-line="14" id="p7.22.14"></span>ἂν ᾖ, πάντως ἔκ τινος τῶν προειρημένων ἐστὶ γενῶν· οὐ γὰρ
<span class="lb" data-page="7.22" data-line="15" id="p7.22.15"></span>ἐνδέχεται μὴ οὐχὶ θερμὸν εἶναι καὶ ξηρὸν αὐτὸν, ἢ θερμὸν
<span class="lb" data-page="7.22" data-line="16" id="p7.22.16"></span>καὶ ὑγρὸν, ἢ ψυχρὸν καὶ ξηρὸν, ἢ ψυχρὸν καὶ ὑγρὸν, ἀλλ’
<span class="lb" data-page="7.22" data-line="17" id="p7.22.17"></span>ὅσον ἐπὶ πλεῖστον ἥκει πάχους καὶ ψύξεως, ἐκπίπτει μὲν τοῦ
<span class="lb" data-page="7.22" data-line="18" id="p7.22.18"></span>κατὰ φύσιν φλέγματος τῆς ἰδέας, ἕτερος δὲ εἶναι δοκεῖ χυμὸς 
<span class="pb" data-page="7.23" id="p7.23"></span>
<span class="lb" data-page="7.23" data-line="1" id="p7.23.1"></span>ὅλῳ τῷ γένει παρὰ φύσιν. οὐ μὴν οὕτως γε ἔχει τἀληθές.
<span class="lb" data-page="7.23" data-line="2" id="p7.23.2"></span>ὅστις ἂν γὰρ ὑγρὸς ᾖ καὶ ψυχρὸς τὴν δύναμιν, ἐν τῷ τοῦ
<span class="lb" data-page="7.23" data-line="3" id="p7.23.3"></span>φλέγματος γένει περιέχεται. κατὰ δὲ τὰ αὐτὰ καὶ ὅστις ἂν
<span class="lb" data-page="7.23" data-line="4" id="p7.23.4"></span>ᾖ ξηρὸς καὶ θερμὸς, ὁμογενής ἐστι τῇ ξανθῇ χολῇ. λέλεκται
<span class="lb" data-page="7.23" data-line="5" id="p7.23.5"></span>δὲ καὶ περὶ τούτων ἐπὶ πλέον ἑτέρωθι. καὶ νῦν οὐ χρὴ μηκύνειν
<span class="lb" data-page="7.23" data-line="6" id="p7.23.6"></span>ὑπὲρ αὐτῶν, εἰρήσεται γὰρ οὖν καὶ αὖθις ἐπὶ πλέον
<span class="lb" data-page="7.23" data-line="7" id="p7.23.7"></span>ὑπὲρ ἁπάντων τούτων ἐν τοῖς τῆς θεραπευτικῆς μεθόδου
<span class="lb" data-page="7.23" data-line="8" id="p7.23.8"></span>γράμμασιν· ὃ δ’ ἐστὶν οἰκεῖον τῆς ἐνεστώσης διεξόδου, πάλιν
<span class="lb" data-page="7.23" data-line="9" id="p7.23.9"></span>ἐπανίωμεν. ἅπαντα γὰρ τὰ τοιαῦτα νοσήματα τῆς φύσεως
<span class="lb" data-page="7.23" data-line="10" id="p7.23.10"></span>ἀποτιθεμένης ἑκάστοτε τὸ περιττὸν εἰς ἀκυρώτερα μόρια γίγνεται.
<span class="lb" data-page="7.23" data-line="11" id="p7.23.11"></span>τοῦτο μὲν δὴ καὶ ἄλλοις ἔμπροσθεν εἴρηται πολλοῖς·
<span class="lb" data-page="7.23" data-line="12" id="p7.23.12"></span>ὅστις δὲ ὁ τρόπος ἐστὶ τῆς ἀποθέσεως, οὐκ ἔτ’ εἴρηται· λογισμὸν
<span class="lb" data-page="7.23" data-line="13" id="p7.23.13"></span>γάρ τινα καὶ νοῦν τῇ φύσει δώσομεν, ἐὰν ἁπλῶς
<span class="lb" data-page="7.23" data-line="14" id="p7.23.14"></span>αὐτὴν ἀποτίθεσθαι φῶμεν ἐκ κυρίων μορίων εἰς ἄκυρα πᾶν
<span class="lb" data-page="7.23" data-line="15" id="p7.23.15"></span>ὁτιοῦν ὑπάρχον μὴ χρηστόν. ἀλλ’ ὅτι μὲν ἐν τοῖς νοσήμασιν
<span class="lb" data-page="7.23" data-line="16" id="p7.23.16"></span>αἱ ἀγαθαὶ κρίσεις ὑπό τινος τοιαύτης γίγνονται δυνάμεως
<span class="lb" data-page="7.23" data-line="17" id="p7.23.17"></span>ἐναργῶς φαίνεται· τίς δὲ ὁ τρόπος ἐστὶν αὐταῖς τῆς γενέσεως
<span class="lb" data-page="7.23" data-line="18" id="p7.23.18"></span>οὐκ ἀκριβῶς οἱ πρὸ ἡμῶν ἐξηγήσαντο, διότι μηδὲ τὰς 
<span class="pb" data-page="7.24" id="p7.24"></span>
<span class="lb" data-page="7.24" data-line="1" id="p7.24.1"></span>φυσικὰς δυνάμεις, ὑπὲρ ὧν ἡμεῖς ἐν ἑτέροις ὑπομνήμασι διήλθομεν,
<span class="lb" data-page="7.24" data-line="2" id="p7.24.2"></span>ἀκριβῶς ἠδυνήθησαν ἀποδεῖξαι πόσαι τέ εἰσι καὶ
<span class="lb" data-page="7.24" data-line="3" id="p7.24.3"></span>τίνες ὁποῖόν τέ τί ἐστι τὸ ἑκάστου αὐτῶν ἔργον. ἀλλὰ νῦν
<span class="lb" data-page="7.24" data-line="4" id="p7.24.4"></span>γε χαλεπὸν οὐδέν ἐστι περὶ τούτων ἁπάντων διελθεῖν, ὑποθέσεσιν
<span class="lb" data-page="7.24" data-line="5" id="p7.24.5"></span>εἰς αὐτὰ χρησάμενον τοῖς δι’ ἐκείνων ἀποδεδειγμένοις.
<span class="lb" data-page="7.24" data-line="6" id="p7.24.6"></span>οὐσῶν δὲ τεττάρων δυνάμεων, ὧν ἅπαν μετέχει μόριον καὶ
<span class="lb" data-page="7.24" data-line="7" id="p7.24.7"></span>ζώου καὶ φυτοῦ, καὶ τῆς μὲν ἑλκούσης τὸ οἰκεῖον, τῆς δὲ
<span class="lb" data-page="7.24" data-line="8" id="p7.24.8"></span>ἀλλοιούσης, τῆς δὲ ἀποκρινούσης τὸ περιττὸν, ὄντος δὲ
<span class="lb" data-page="7.24" data-line="9" id="p7.24.9"></span>τοῦ περιττοῦ διττοῦ κατὰ γένος· ἢ γὰρ τῷ ποσῷ περιττόν
<span class="lb" data-page="7.24" data-line="10" id="p7.24.10"></span>ἐστιν ἢ τῷ ποιῷ· καὶ τοίνυν καὶ τῶν τοῦ σώματος μορίων
<span class="lb" data-page="7.24" data-line="11" id="p7.24.11"></span>οὐκ ἴσην ἁπάντων ἐχόντων τὴν ῥώμην, <span class="milestone ed2page" data-n="24" data-unit="ed2page" id="ed2page.24"></span>ἀλλὰ τῶν κυριωτέρων
<span class="lb" data-page="7.24" data-line="12" id="p7.24.12"></span>εὐθὺς ἐξ ἀρχῆς ὑπὸ τῆς φύσεως ῥωμαλεωτέρων ἀποτελεσθέντων,
<span class="lb" data-page="7.24" data-line="13" id="p7.24.13"></span>εὔλογον ἐν τοῖς ἀκαθάρτοις τε καὶ περιττωματικοῖς
<span class="lb" data-page="7.24" data-line="14" id="p7.24.14"></span>σώμασιν ἐπιῤῥεῖν τι τοῖς ἀκυρωτέροις μορίοις. ἅτε
<span class="lb" data-page="7.24" data-line="15" id="p7.24.15"></span>γὰρ ἐξ ἁπάντων τῶν ἰσχυροτέρων μορίων ἐλαυνόμενον τὸ
<span class="lb" data-page="7.24" data-line="16" id="p7.24.16"></span>περίττωμα, καὶ μηδαμόθι στῆναι δυνάμενον, εἰς τὸ πάντων
<span class="lb" data-page="7.24" data-line="17" id="p7.24.17"></span>ἀσθενέστατον ἀφικνεῖται μόριον. ἄλλο δὲ δι’ ἄλλο τοιοῦτόν 
<span class="pb" data-page="7.25" id="p7.25"></span>
<span class="lb" data-page="7.25" data-line="1" id="p7.25.1"></span>ἐστιν, ἢ εὐθὺς ἐν τῇ πρώτῃ συμπήξει τοῦ ζώου πλημμεληθὲν,
<span class="lb" data-page="7.25" data-line="2" id="p7.25.2"></span>ἢ ἐξ ὑστέρου βλαβὲν, ἢ καὶ φύσει δεόμενον εἶναι τοιοῦτον,
<span class="lb" data-page="7.25" data-line="3" id="p7.25.3"></span>ὥσπερ καὶ τὸ δέρμα. τοῦτο γὰρ ἅτε μηδεμιᾶς ἐνεργείας ἕνεκεν,
<span class="lb" data-page="7.25" data-line="4" id="p7.25.4"></span>ἀλλὰ χρείας μόνης γεγενημένον, ἀσθενέστερον εἶναι
<span class="lb" data-page="7.25" data-line="5" id="p7.25.5"></span>προσήκει τῶν ἐνεργούντων. ἔστι γὰρ οἷον σκέπασμά τι καὶ
<span class="lb" data-page="7.25" data-line="6" id="p7.25.6"></span>περίβλημα τοῦ ζώου σύμφυτον, οὔτ’ οὖν πέψιν, οὔτε ἀνάδοσιν
<span class="lb" data-page="7.25" data-line="7" id="p7.25.7"></span>τροφῆς, οὔτ’ ἐξαιμάτωσιν, οὔτε σφυγμὸν, οὔτε ἀναπνοὴν,
<span class="lb" data-page="7.25" data-line="8" id="p7.25.8"></span>οὔτε κίνησιν καθ’ ὁρμὴν, οὔθ’ ὅλως ἐνέργειάν τινα
<span class="lb" data-page="7.25" data-line="9" id="p7.25.9"></span>τῷ ζώῳ παρεχόμενον. ἅμα δὲ καὶ πάντων ἔξωθεν κείμενον
<span class="lb" data-page="7.25" data-line="10" id="p7.25.10"></span>εὐλόγως ἐκδέχεται τὰ τοῦ σώματος ὅλου περιττώματα.
<span class="lb" data-page="7.25" data-line="11" id="p7.25.11"></span>πολλὰ μὲν γὰρ εὐθὺς ἐξ ἀρχῆς ἡ φύσις ἐτεχνήσατο τῶν περιττωμάτων
<span class="lb" data-page="7.25" data-line="12" id="p7.25.12"></span>καθάρσεως ἕνεκεν ὄργανα, καὶ πρός γε τὴν ὑγείαν
<span class="lb" data-page="7.25" data-line="13" id="p7.25.13"></span>ἀρκεῖ μόνα ταῦτα, ἐπειδὰν μήτε τις ἐκ τοῦ περιέχοντος ἐγγίνηται
<span class="lb" data-page="7.25" data-line="14" id="p7.25.14"></span>βλάβη τῷ ζώῳ, μήτ’ ἐκ πλημμελοῦς διαίτης περιττωματικὸν
<span class="lb" data-page="7.25" data-line="15" id="p7.25.15"></span>ἀμέτρως ὅλον ἀπεργασθῇ τὸ σῶμα. τοιούτου δέ
<span class="lb" data-page="7.25" data-line="16" id="p7.25.16"></span>τινος συμβάντος ἁμαρτήματος, οὐκ ἔτ’ αὐτάρκη μόνα τὰ φυσικὰ
<span class="lb" data-page="7.25" data-line="17" id="p7.25.17"></span>τῶν ὀργάνων ἀποκαθαίρειν τὸ πλῆθος τοῦ περιττώματος, ﻿
<span class="pb" data-page="7.26" id="p7.26"></span>
<span class="lb" data-page="7.26" data-line="1" id="p7.26.1"></span>κᾀν τούτῳ κατασκήπτει ῥεύματα τοῖς ἀσθενεστέροις
<span class="lb" data-page="7.26" data-line="2" id="p7.26.2"></span>μορίοις ἐκ τῶν ἰσχυροτέρων ἐλαυνόμενα· συμβαίνει δέ ποτε
<span class="lb" data-page="7.26" data-line="3" id="p7.26.3"></span>καὶ στεγνωθέντων τῶν ἐκκαθαιρόντων αὐτὰ πόρων ἑτέροις
<span class="lb" data-page="7.26" data-line="4" id="p7.26.4"></span>ἐπιῤῥυῆναι χωρίοις. αὗται μὲν αἱ ἀρχαὶ τῆς γενέσεως ἁπάντων
<span class="lb" data-page="7.26" data-line="5" id="p7.26.5"></span>εἰσὶ τῶν προειρημένων νοσημάτων. αὐξάνεται δ’ ἐν αὐτοῖς
<span class="lb" data-page="7.26" data-line="6" id="p7.26.6"></span>ἤδη τοῖς μέλεσι τὸ κακὸν, ὡς ἂν σφηνουμένων τε καὶ
<span class="lb" data-page="7.26" data-line="7" id="p7.26.7"></span>διασηπομένων τῶν περιττωμάτων, καὶ οὕτως αὐτῶν τε χειρόνων
<span class="lb" data-page="7.26" data-line="8" id="p7.26.8"></span>γενομένων, καὶ τὸν ἐπιῤῥέοντα χυμὸν ἐξ ὑστέρου, κᾂν
<span class="lb" data-page="7.26" data-line="9" id="p7.26.9"></span>χρηστὸς ᾖ, συνδιαφθειρόντων. 
</p>
</section>
<section id="s7" title="Chapter 7">
<p>
<span class="lb" data-page="7.26" data-line="10" id="p7.26.10"></span>Ἀλλὰ γὰρ ἐπειδὴ καὶ τὰ τῶν ὁμοιομερῶν
<span class="lb" data-page="7.26" data-line="11" id="p7.26.11"></span>σωμάτων ἴδια νοσήματα διήλθομεν, ἐξῆς ἂν εἴη λέγειν τὰ
<span class="lb" data-page="7.26" data-line="12" id="p7.26.12"></span>τῶν ὀργανικῶν, ἀπὸ τοῦ πρώτου κατ’ αὐτὰ τοῦ παρὰ τὴν
<span class="lb" data-page="7.26" data-line="13" id="p7.26.13"></span>διάπλασιν ὑπαρξαμένους γένους. γίγνεται δὲ τοῦτο ποτὲ μὲν
<span class="lb" data-page="7.26" data-line="14" id="p7.26.14"></span>τοῦ κατὰ φύσιν σχήματος ὑπαλλαττομένου, ποτὲ δὲ λειότητός
<span class="lb" data-page="7.26" data-line="15" id="p7.26.15"></span>τινος, ἢ τραχύτητος, ἢ πόρου διαφθειρομένου. τῆς μὲν
<span class="lb" data-page="7.26" data-line="16" id="p7.26.16"></span>δὴ τοῦ κατὰ φύσιν σχήματος ἐξαλλαγῆς αἰτίαι, πρώτη μὲν
<span class="lb" data-page="7.26" data-line="17" id="p7.26.17"></span>ἡ κατὰ γαστρὸς ἔτι κυουμένων αὐτῶν διάπλασις μοχθηρὰ,
<span class="lb" data-page="7.26" data-line="18" id="p7.26.18"></span>πλήθους ὕλης ἢ ποιότητος οὐκ ἐπιτηδείου ταῖς φυσικαῖς τοῦ 
<span class="pb" data-page="7.27" id="p7.27"></span>
<span class="lb" data-page="7.27" data-line="1" id="p7.27.1"></span>σπέρματος κινήσεσιν ἐμποδὼν γιγνομένης· δευτέρα δὲ ἥ τε
<span class="lb" data-page="7.27" data-line="2" id="p7.27.2"></span>κατὰ τὴν ἀποκύησιν αὐτὴν κᾀν τῷ σπαργανοῦσθαι πλημμέλεια.
<span class="lb" data-page="7.27" data-line="3" id="p7.27.3"></span>μαλακὰ γὰρ ἔτι καὶ ὀλίγου δεῖν ῥυτὰ τὰ τῶν νεογνῶν
<span class="lb" data-page="7.27" data-line="4" id="p7.27.4"></span>παιδίων ὑπάρχοντα σώματα ῥᾳδίως ἐκστρέφεται, δεχομένων
<span class="lb" data-page="7.27" data-line="5" id="p7.27.5"></span>τε τῶν μαιῶν αὐτὰ κατὰ τὴν ἀποκύησιν οὐκ ὀρθῶς,
<span class="lb" data-page="7.27" data-line="6" id="p7.27.6"></span>ἐνειλιττουσῶν τε τοῖς σπαργάνοις ἔστιν ὅτε μὴ δεόντως, εἶτ’
<span class="lb" data-page="7.27" data-line="7" id="p7.27.7"></span>αὖθις τῶν τροφῶν ἀναιρουμένων τε καὶ ἀποτιθεμένων οὐ
<span class="lb" data-page="7.27" data-line="8" id="p7.27.8"></span>κατὰ τρόπον ἔν τε τῷ γάλα παρέχειν καὶ ἐν τῷ λούειν καὶ
<span class="lb" data-page="7.27" data-line="9" id="p7.27.9"></span>σπαργανοῦν. ἐν ἅπασι γὰρ τοῖς τοιούτοις εἰ μή τις ἐπιτηδείως
<span class="lb" data-page="7.27" data-line="10" id="p7.27.10"></span>μεταχειρίζοιτο, ῥᾳδίως ἐκστρέφεται καὶ διαφθείρεται τὸ
<span class="lb" data-page="7.27" data-line="11" id="p7.27.11"></span>κατὰ φύσιν ἑκάστου τῶν μελῶν σχῆμα. <span class="milestone ed2page" data-n="25" data-unit="ed2page" id="ed2page.25"></span>καὶ μὲν δὴ κᾀν
<span class="lb" data-page="7.27" data-line="12" id="p7.27.12"></span>τῇ μετὰ ταῦτα ἀνατροφῇ συμπάσῃ τὰ μὲν ὑπὸ πλησμονῆς
<span class="lb" data-page="7.27" data-line="13" id="p7.27.13"></span>ἀμέτρου, τὰ δ’ ὑπὸ κινήσεως πλημμελοῦς ἢ πρωϊαίτερον
<span class="lb" data-page="7.27" data-line="14" id="p7.27.14"></span>τοῦ δέοντος ἵστασθαί τε καὶ βαδίζειν ἐπιτραπέντος
<span class="lb" data-page="7.27" data-line="15" id="p7.27.15"></span>αὐτοῖς ἢ σφοδρότερον κινεῖσθαι, πολλὰ τῶν μελῶν διαστρέφεσθαι
<span class="lb" data-page="7.27" data-line="16" id="p7.27.16"></span>συμβαίνει, τῶν μὲν πλησμονῶν τὰς φυσικὰς
<span class="lb" data-page="7.27" data-line="17" id="p7.27.17"></span>ἐνεργείας ἐμποδιζουσῶν, τῶν δ’ ἀκαίρων ἢ σφοδρῶν κινήσεων
<span class="lb" data-page="7.27" data-line="18" id="p7.27.18"></span>κλονουσῶν τε καὶ περιαγουσῶν ἐφ’ ἃ μὴ χρὴ τὰ κῶλα. 
<span class="pb" data-page="7.28" id="p7.28"></span>
<span class="lb" data-page="7.28" data-line="1" id="p7.28.1"></span>τὰ μὲν γὰρ σκέλη κᾀξ αὐτοῦ τοῦ βάρους τῶν ὑπερκειμένων
<span class="lb" data-page="7.28" data-line="2" id="p7.28.2"></span>σωμάτων ἢ πρὸς τοὐκτὸς ἢ πρὸς τὸ ἐντὸς διαστρέφεται
<span class="lb" data-page="7.28" data-line="3" id="p7.28.3"></span>κατὰ τὴν ἀρχαίαν τῆς κνήμης ῥοπήν. οἷς μὲν γὰρ ὀρθότερα
<span class="lb" data-page="7.28" data-line="4" id="p7.28.4"></span>τοῦ δέοντός ἐστι φύσει, βλαισοῦται μᾶλλον· οἷς δὲ κοιλότερα,
<span class="lb" data-page="7.28" data-line="5" id="p7.28.5"></span>ῥαιβοῦται. καλῶ δὲ βλαισὸν μὲν τὸ ἐπὶ τὰ ἐκτὸς ῥέπον,
<span class="lb" data-page="7.28" data-line="6" id="p7.28.6"></span>ῥαιβὸν δὲ τὸ ἐπὶ τἀναντία. καὶ κατὰ τὸν θώρακα δὲ
<span class="lb" data-page="7.28" data-line="7" id="p7.28.7"></span>μέλη διαστρέφεται πολλάκις ὑπὸ τῶν σφιγγουσῶν<span class="milestone ed1page" data-n="210" data-unit="ed1page" id="ed1page.210"></span> τροφῶν
<span class="lb" data-page="7.28" data-line="8" id="p7.28.8"></span>αὐτὰ κακῶς ἔξωθεν ἐν τῇ πρώτῃ ἀνατροφῇ. καὶ μάλιστα
<span class="lb" data-page="7.28" data-line="9" id="p7.28.9"></span>παρ’ ἡμῖν ἔστι τὸ τοιοῦτον ἰδεῖν συνεχῶς γιγνόμενον
<span class="lb" data-page="7.28" data-line="10" id="p7.28.10"></span>ἐπὶ τῶν παρθένων. αὐξάνεσθαι γὰρ αὐτῶν αἱ τροφοὶ βουλόμεναι
<span class="lb" data-page="7.28" data-line="11" id="p7.28.11"></span>τὰ κατ’ ἰσχία τε καὶ λαγόνας, ὡς πολλῷ μείζω γίγνοιτο
<span class="lb" data-page="7.28" data-line="12" id="p7.28.12"></span>τῶν κατὰ θώρακα, ταινίαις τισὶν ὅλον ἐν κύκλῳ περιλαμβάνουσιν
<span class="lb" data-page="7.28" data-line="13" id="p7.28.13"></span>ἰσχυρῶς σφίγγουσαι τὰ κατ’ ὠμοπλάτας τε καὶ θώρακα
<span class="lb" data-page="7.28" data-line="14" id="p7.28.14"></span>μόρια σύμπαντα, κᾀν τούτῳ πολλάκις ἀνίσου γιγνομένης τῆς
<span class="lb" data-page="7.28" data-line="15" id="p7.28.15"></span>τάσεως, ἢ προπετὲς εἰς τὸ ἔμπροσθεν ἀπέφηναν τὸ στῆθος,
<span class="lb" data-page="7.28" data-line="16" id="p7.28.16"></span>ἢ τὰ ἀντικείμενα τὰ κατὰ ῥάχιν κυρτά. συμβαίνει δὲ ἐνίοτε
<span class="lb" data-page="7.28" data-line="17" id="p7.28.17"></span>καὶ ὥσπερ διακεκλασμένον καὶ παρηγμένον εἰς τὰ πλάγια
<span class="lb" data-page="7.28" data-line="18" id="p7.28.18"></span>γίγνεσθαι τὸ μετάφρενον, ὡς τὴν μὲν ἑτέραν ὠμοπλάτην 
<span class="pb" data-page="7.29" id="p7.29"></span>
<span class="lb" data-page="7.29" data-line="1" id="p7.29.1"></span>ἀναυξῆ τε καὶ μικρὰν καὶ προσεσταλμένην ἱκανῶς φαίνεσθαι,
<span class="lb" data-page="7.29" data-line="2" id="p7.29.2"></span>τὴν δ’ ἑτέραν ἐξέχουσάν τε καὶ προπετῆ καὶ πάντῃ μείζονα.
<span class="lb" data-page="7.29" data-line="3" id="p7.29.3"></span>αὗται σύμπασαι κακίαι σχημάτων ἐν θώρακι συνίστανται
<span class="lb" data-page="7.29" data-line="4" id="p7.29.4"></span>πλημμελείᾳ καὶ ἀμαθίᾳ τῶν τροφῶν ἀγνοουσῶν ἰσοῤῥόπως
<span class="lb" data-page="7.29" data-line="5" id="p7.29.5"></span>ἐπιδεῖν. οὕτω δὲ καὶ οἱ ἰατροὶ πολλάκις οὐκ ὀρθῶς ἐπιδοῦντές
<span class="lb" data-page="7.29" data-line="6" id="p7.29.6"></span>τε καὶ διαπλάττοντες τὰ κατεαγότα κῶλα διέστρεψαν,
<span class="lb" data-page="7.29" data-line="7" id="p7.29.7"></span>ὥσπερ αὖ πάλιν οὐδὲν ἐξαμαρτάνοντος τοῦ θεραπευόντος,
<span class="lb" data-page="7.29" data-line="8" id="p7.29.8"></span>αὐτὸς ὁ κάμνων πρὶν ἀκριβῶς κρατυνθῆναι τὸν πῶρον ἐπιχειρήσας
<span class="lb" data-page="7.29" data-line="9" id="p7.29.9"></span>χρῆσθαι τῷ κώλῳ, τῆς διαστροφῆς ἑαυτῷ γίνεται
<span class="lb" data-page="7.29" data-line="10" id="p7.29.10"></span>δημιουργός. ἀλλὰ καὶ θλασθέντα μόρια καθάπερ ῥὶς, ἢ καὶ
<span class="lb" data-page="7.29" data-line="11" id="p7.29.11"></span>περιθραυσθέντα καθάπερ οἱ ἄμβωνες τῶν κοτυλῶν, ἔστιν
<span class="lb" data-page="7.29" data-line="12" id="p7.29.12"></span>ὅτε δὲ καὶ τῶν ὀστῶν ἐκκοπέντων ἢ σαρκὸς πλείονος, εἶτ’ οὐ
<span class="lb" data-page="7.29" data-line="13" id="p7.29.13"></span>κατ’ ἶσον αὐξηθείσης, ἀπόλλυσι τὸ κατὰ φύσιν σχῆμα. ἕτερος δὲ
<span class="lb" data-page="7.29" data-line="14" id="p7.29.14"></span>τρόπος βλάβης σχημάτων ὁ διὰ πλησμονὴν ἄμετρον ἢ ἔνδειαν,
<span class="lb" data-page="7.29" data-line="15" id="p7.29.15"></span>ὥσπερ τοῖς ὑπερπαχυνθεῖσιν ἢ συντακεῖσιν ἄγαν, ἤτοι καθ’ ἕν
<span class="lb" data-page="7.29" data-line="16" id="p7.29.16"></span>τι μόριον ἢ καὶ σύμπαντι τῷ σώματι. καὶ γὰρ οὖν καὶ ὁ
<span class="lb" data-page="7.29" data-line="17" id="p7.29.17"></span>ἐλέφας ὀνομαζόμενος καὶ ἡ φθόη φανερῶς ἐξαλλάττουσι τὴν
<span class="lb" data-page="7.29" data-line="18" id="p7.29.18"></span>μορφήν. σιμοῦται μὲν γὰρ ἡ ῥὶς, καὶ τὰ χείλη παχέα καὶ 
<span class="pb" data-page="7.30" id="p7.30"></span>
<span class="lb" data-page="7.30" data-line="1" id="p7.30.1"></span>ἀπεξυσμένα τὰ ὦτα φαίνεται, καὶ τὸ σύμπαν ὅμοιοι τοῖς σατύροις
<span class="lb" data-page="7.30" data-line="2" id="p7.30.2"></span>οἱ ἐλεφαντιῶντες γίγνονται. ῥὶς δ’ ὀξεῖα, καὶ κρόταφοι
<span class="lb" data-page="7.30" data-line="3" id="p7.30.3"></span>συμπεπτωκότες, καὶ ὀφθαλμοὶ κοῖλοι, καὶ τὰ κατ’
<span class="lb" data-page="7.30" data-line="4" id="p7.30.4"></span>ὠμοπλάτας τε καὶ βραχίονας οἱονεὶ πτέρυγες ἔξωθεν αἰωρούμεναι
<span class="lb" data-page="7.30" data-line="5" id="p7.30.5"></span>τοῖς φθίνουσι φαίνονται. καὶ διαφθείρεται μὲν ἐν
<span class="lb" data-page="7.30" data-line="6" id="p7.30.6"></span>τούτοις ἅπασιν κατὰ πρῶτον λόγον τὸ κατὰ φύσιν σχῆμα·
<span class="lb" data-page="7.30" data-line="7" id="p7.30.7"></span>κατὰ δ’ αὖ συμβεβηκὸς ἐν μὲν τοῖς παραλελυμένοις ἢ σπωμένοις
<span class="lb" data-page="7.30" data-line="8" id="p7.30.8"></span>ἢ φλεγμαίνουσιν ἢ σκιῤῥουμένοις, ἢ νεῦρα διῃρημένοις
<span class="lb" data-page="7.30" data-line="9" id="p7.30.9"></span>ἢ τένοντας, ἢ ὑπὸ σκληρῶν οὐλῶν δεδεγμένοις. ἐν ἅπασι
<span class="lb" data-page="7.30" data-line="10" id="p7.30.10"></span>γὰρ τοῖς τοιούτοις ἑτερόῤῥοπον γίγνεται τὸ μόριον ἄλλοτε
<span class="lb" data-page="7.30" data-line="11" id="p7.30.11"></span>κατ’ ἄλλην αἰτίαν. ἐν μὲν τοῖς κατὰ θάτερα παραλελυμένοις,
<span class="lb" data-page="7.30" data-line="12" id="p7.30.12"></span>ὑπὸ τῶν ἐνεργούντων μυῶν ἑλκόμενον. οὕτω δὲ κᾀν τοῖς
<span class="lb" data-page="7.30" data-line="13" id="p7.30.13"></span>ἑτεροῤῥόποις σπασμοῖς ὑπὸ τῶν σπωμένων. καὶ φλεγμοναὶ
<span class="lb" data-page="7.30" data-line="14" id="p7.30.14"></span>δὲ καὶ σκίῤῥοι καὶ οὐλαὶ σκληραὶ καὶ πάνθ’ ὅσα τοιαῦτα
<span class="lb" data-page="7.30" data-line="15" id="p7.30.15"></span>
<span class="milestone ed2page" data-n="26" data-unit="ed2page" id="ed2page.26"></span>παθήματα τείνοντα πρὸς ἑαυτὰ τὸ συνεχὲς, οὕτω διαστρέφει
<span class="lb" data-page="7.30" data-line="16" id="p7.30.16"></span>τὸ μόριον. ἐν δ’ αὖ τοῖς διατετμημένοις νεύροις καὶ
<span class="lb" data-page="7.30" data-line="17" id="p7.30.17"></span>τένουσιν, ὥσπερ ἐν τοῖς παραλελυμένοις ἡ τῶν ἀντιτεταγμένων
<span class="lb" data-page="7.30" data-line="18" id="p7.30.18"></span>τε καὶ κατὰ φύσιν ἐχόντων ἐνέργεια πρὸς ἑαυτὴν ἐπισπᾶται τὸ ﻿
<span class="pb" data-page="7.31" id="p7.31"></span>
<span class="lb" data-page="7.31" data-line="1" id="p7.31.1"></span>μέρος, ὥστε τὰς πολλὰς ταύτας αἰτίας ἑνὶ τρόπῳ συμπάσας
<span class="lb" data-page="7.31" data-line="2" id="p7.31.2"></span>ὑπάγεσθαι τῇ διαστρεφούσῃ τὸ μέρος ἑτεροῤῥόπῳ τάσει.
<span class="lb" data-page="7.31" data-line="3" id="p7.31.3"></span>καὶ περὶ μὲν τῆς τῶν παρὰ φύσιν σχημάτων. διαφορᾶς ἱκανὰ
<span class="lb" data-page="7.31" data-line="4" id="p7.31.4"></span>καὶ ταῦτα. τὰς δ’ ἐντὸς τῶν μορίων κοιλότητας ἢ τοὺς πόρους
<span class="lb" data-page="7.31" data-line="5" id="p7.31.5"></span>αὐτῶν ἤτοι διαφθείρεσθαι τελέως ἢ βλάπτεσθαι συμβαίνει
<span class="lb" data-page="7.31" data-line="6" id="p7.31.6"></span>κατὰ τάσδε τὰς αἰτίας, σύμφυσιν, στενοχωρίαν, ἔμφραξιν,
<span class="lb" data-page="7.31" data-line="7" id="p7.31.7"></span>θλίψιν, συνίζησίν, ἀναστόμωσιν. ἐνίοτε μὲν γὰρ
<span class="lb" data-page="7.31" data-line="8" id="p7.31.8"></span>ἑλκωθείσης τῆς ἔνδον ἐπιφανείας ἐν αὐτῇ τῇ κοιλότητι, κᾄπειτα
<span class="lb" data-page="7.31" data-line="9" id="p7.31.9"></span>συμφύντων ἀλλήλοις τῶν ἡλκωμένων ἡ διαφθορὰ γίγνεται
<span class="lb" data-page="7.31" data-line="10" id="p7.31.10"></span>τῆς κατὰ φύσιν διαπλάσεως· ἐνίοτε δὲ ἤτοι σαρκὸς
<span class="lb" data-page="7.31" data-line="11" id="p7.31.11"></span>ἐπιτραφείσης ἢ ἄλλου τινὸς παρὰ φύσιν βλαστήματος; ἤ καὶ
<span class="lb" data-page="7.31" data-line="12" id="p7.31.12"></span>σκίῤῥου συστάντος, ἢ φλεγμονῆς, ἢ ἀποστήματος ἐν αὐτοῖς
<span class="lb" data-page="7.31" data-line="13" id="p7.31.13"></span>τῶν ὀργάνων τοῖς σώμασι, κᾄπειτα τοῦ παρὰ φύσιν ὄγκου
<span class="lb" data-page="7.31" data-line="14" id="p7.31.14"></span>τὴν ἐντὸς κοιλότητα καταλαβόντος, ἡ στενοχωρία γίγνεται·
<span class="lb" data-page="7.31" data-line="15" id="p7.31.15"></span>καὶ μὲν δὴ καὶ ἡ τῶν γλίσχρων τε καὶ παχέων ὑγρῶν καί
<span class="lb" data-page="7.31" data-line="16" id="p7.31.16"></span>τινων πόρων ἢ θρόμβων ἔμφραξις εἰς τὴν αὐτὴν ἄγει τὰς κοιλότητας
<span class="lb" data-page="7.31" data-line="17" id="p7.31.17"></span>διάθεσιν. οὕτω δὲ κᾂν εἴ τι τῶν ἔξωθεν ἐμπιπτόντων
<span class="lb" data-page="7.31" data-line="18" id="p7.31.18"></span>θλίβοι σφοδρῶς, ἀναγκαῖον εἰς τὴν ἐντὸς κοιλότητα 
<span class="pb" data-page="7.32" id="p7.32"></span>
<span class="lb" data-page="7.32" data-line="1" id="p7.32.1"></span>συνωθεῖσθαι τὰ περιέχοντα αὐτὴν σώματα. κᾂν εἰ συνιζάνοι
<span class="lb" data-page="7.32" data-line="2" id="p7.32.2"></span>δὲ εἰς ἑαυτὰ τὰ σώματα, καθάπερ ὑπὸ τῶν στυφόντων
<span class="lb" data-page="7.32" data-line="3" id="p7.32.3"></span>πάσχει συναγόμενα, καὶ ὑπὸ τῶν ψυχόντων πιλούμενα, καὶ
<span class="lb" data-page="7.32" data-line="4" id="p7.32.4"></span>πρὸς τῶν ξηραινόντων αὐαινόμενα, στεγνώσει δηλονότι κᾀν
<span class="lb" data-page="7.32" data-line="5" id="p7.32.5"></span>τούτῳ μάλιστα μὲν τοὺς πόρους, ἤδη δὲ καὶ αὐτὰς τὰς κοιλίας.
<span class="lb" data-page="7.32" data-line="6" id="p7.32.6"></span>τὰ μέν γε στόματα τῶν πόρων οὐ στεγνοῦται μόνον,
<span class="lb" data-page="7.32" data-line="7" id="p7.32.7"></span>ἀλλὰ καὶ παντελῶς τυφλοῦται πολλάκις ἐν ταῖς τοιαύταις
<span class="lb" data-page="7.32" data-line="8" id="p7.32.8"></span>διαθέσεσιν. ἀτὰρ οὖν καὶ ἡ τῆς καθεκτικῆς ὀνομαζομένης
<span class="lb" data-page="7.32" data-line="9" id="p7.32.9"></span>δυνάμεως ἄμετρος κίνησις ἐσχάτως συνάγουσα καὶ σφίγγουσα
<span class="lb" data-page="7.32" data-line="10" id="p7.32.10"></span>τὰ στόματα τῶν πόρων, αἰτία καὶ αὕτη ποτὲ
<span class="lb" data-page="7.32" data-line="11" id="p7.32.11"></span>γίγνεται στεγνώσεως, ὥσπερ γε καὶ τῆς μανώσεως ἐνίοτε
<span class="lb" data-page="7.32" data-line="12" id="p7.32.12"></span>μὲν ἡ τῆς ἀποκριτικῆς δυνάμεως ἄμετρος κίνησις αἰτία γίγνεται,
<span class="lb" data-page="7.32" data-line="13" id="p7.32.13"></span>πολλάκις δὲ καὶ ἡ τῆς καθεκτικῆς ἀῤῥωστία, καί τι
<span class="lb" data-page="7.32" data-line="14" id="p7.32.14"></span>φάρμακον, ἢ ὕδωρ ἀναστομωτικὸν, ἢ πλάδος τις ἄμετρος
<span class="lb" data-page="7.32" data-line="15" id="p7.32.15"></span>αὐτοῖς τοῖς ὀργάνοις ἐγγενόμενος, ἢ ἡ τοῦ περιέχοντος ἡμᾶς
<span class="lb" data-page="7.32" data-line="16" id="p7.32.16"></span>κρᾶσις εἰς ὑγρότητά τε καὶ ἄμετρον θερμότητα μεθισταμένη.
<span class="lb" data-page="7.32" data-line="17" id="p7.32.17"></span>αὗται μὲν δὴ καὶ αἱ τῶν κατά τε τὰς κοιλίας καὶ τοὺς πόρους
<span class="lb" data-page="7.32" data-line="18" id="p7.32.18"></span>διαθέσεων αἰτίαι. καὶ δῆλον, ὡς ἐκ τῶν εἰρημένων ἤδη
<span class="lb" data-page="7.32" data-line="19" id="p7.32.19"></span>πρόδηλον, ὁποίας τινὰς εἶναι βούλονται τὰς αἰτίας τῶν ἐν 
<span class="pb" data-page="7.33" id="p7.33"></span>
<span class="lb" data-page="7.33" data-line="1" id="p7.33.1"></span>τοῖς ὁμοιομερέσι σώμασι νοσημάτων, ὅσοι συγκεῖσθαι νομίζουσιν
<span class="lb" data-page="7.33" data-line="2" id="p7.33.2"></span>ἐξ ὄγκων καὶ πόρων αὐτά. ἐμοὶ δὲ περιττὸν ἐδόκει
<span class="lb" data-page="7.33" data-line="3" id="p7.33.3"></span>μνημονεύειν καὶ τούτων ἰδίᾳ, ψευδοῦς ὅλης τῆς ὑποθέσεως
<span class="lb" data-page="7.33" data-line="4" id="p7.33.4"></span>αὐτῶν οὔσης. ἀλλ’ ἐπὶ τὸ προκείμενον ἐπανέλθωμεν, εἴπωμέν
<span class="lb" data-page="7.33" data-line="5" id="p7.33.5"></span>τε τῶν ὑπολοίπων νοσημάτων τὰς αἰτίας, ἀπὸ τοῦ κατὰ
<span class="lb" data-page="7.33" data-line="6" id="p7.33.6"></span>τὴν διάπλασιν αὖθις ὑπαρξάμενοι γένους. ὑπελείπετο δὲ ἐν
<span class="lb" data-page="7.33" data-line="7" id="p7.33.7"></span>αὐτῷ διττὴ νοσημάτων γένεσις, ἤτοι τραχυνομένων παρὰ φύσιν,
<span class="lb" data-page="7.33" data-line="8" id="p7.33.8"></span>ἢ λειαινομένων τῶν ὀργάνων. τραχύνεται δὴ τὰ πρότερον
<span class="lb" data-page="7.33" data-line="9" id="p7.33.9"></span>λεῖα, καὶ λεῖα γίγνεται τὰ πρότερον τραχέα, τὰ μὲν
<span class="lb" data-page="7.33" data-line="10" id="p7.33.10"></span>ὑπὸ δριμύτητος χυμῶν ἢ φαρμάκων ῥυπτόμενα, τὰ δ’ ὑπὸ
<span class="lb" data-page="7.33" data-line="11" id="p7.33.11"></span>λιπαρᾶς ὑγρότητος ἢ γλίσχρου χυμοῦ τεγγόμενα. καὶ μάλιστα
<span class="lb" data-page="7.33" data-line="12" id="p7.33.12"></span>ἐν ὀστοῖς ἐναργῶς φαίνεται ταῦτα γινόμενα, ποτὲ μὲν
<span class="lb" data-page="7.33" data-line="13" id="p7.33.13"></span>ὑπ’ αὐτῶν τῶν ἰατρῶν οὐ δεόντως ἰωμένων, ἔστιν ὅτε δὲ
<span class="lb" data-page="7.33" data-line="14" id="p7.33.14"></span>κᾀξ αὐτῆς τῶν ἐν τοῖς ζώοις ὑγρῶν ὁρμᾶται τῆς φύσεως.
<span class="lb" data-page="7.33" data-line="15" id="p7.33.15"></span>ὀφθαλμοῖς δὲ καὶ φάρυγγι τραχύτητες οὐκ ἐκ τούτων μόνον,
<span class="lb" data-page="7.33" data-line="16" id="p7.33.16"></span>ἀλλὰ καὶ ἐξ ἀτμῶν δριμέων, ἢ κονιορτοῦ καὶ καπνοῦ προσγίνονται,
<span class="lb" data-page="7.33" data-line="17" id="p7.33.17"></span>
<span class="milestone ed2page" data-n="27" data-unit="ed2page" id="ed2page.27"></span>καθάπερ, οἶμαι, καὶ στομάχῳ καὶ γαστρὶ
<span class="lb" data-page="7.33" data-line="18" id="p7.33.18"></span>καὶ ἐντέροις ἔκ τε τῶν ἐν αὐτῷ τῷ σώματι γεννωμένων 
<span class="pb" data-page="7.34" id="p7.34"></span>
<span class="lb" data-page="7.34" data-line="1" id="p7.34.1"></span>περιττωμάτων κᾀκ τῆς τῶν ἐσθιομένων τε καὶ πινομένων
<span class="lb" data-page="7.34" data-line="2" id="p7.34.2"></span>ποιότητος, ἐν οἷς ἐστι καὶ τὰ δηλητήρια. πρόδηλον δ’ ὡς
<span class="lb" data-page="7.34" data-line="3" id="p7.34.3"></span>ἕκαστον τῶν τραχυνόντων αἰτίων σφοδρότερον γενόμενον
<span class="lb" data-page="7.34" data-line="4" id="p7.34.4"></span>ἕλκωσιν μέν τινα ἢ διάβρωσιν ἐν τοῖς σαρκώδεσι μορίοις, ἐν
<span class="lb" data-page="7.34" data-line="5" id="p7.34.5"></span>τοῖς ὀστοῖς δὲ τερηδόνας ἀπεργάζεται. αὗται μὲν οὖν αἱ τοῦ
<span class="lb" data-page="7.34" data-line="6" id="p7.34.6"></span>πρώτου γένους τῶν νοσημάτων τοῦ παρὰ τὴν διάπλασιν
<span class="lb" data-page="7.34" data-line="7" id="p7.34.7"></span>αἰτίαι. 
</p>
</section>
<section id="s8" title="Chapter 8">
<p>
<span class="lb" data-page="7.34" data-line="8" id="p7.34.8"></span>Τοῦ δευτέρου δ’ αὖ τοῦ παρὰ τὸν ἀριθμὸν,
<span class="lb" data-page="7.34" data-line="9" id="p7.34.9"></span>εἰ μὲν ἀπόλοιτό τι τῶν κατὰ φύσιν, ἤτοι τομή τις, ἢ καῦσις,
<span class="lb" data-page="7.34" data-line="10" id="p7.34.10"></span>ἢ σῆψις, ἢ ψύξις ἰσχυρὰ<span class="milestone ed1page" data-n="211" data-unit="ed1page" id="ed1page.211"></span> προηγεῖται. τὰ μὲν οὖν
<span class="lb" data-page="7.34" data-line="11" id="p7.34.11"></span>τῆς ψύξεως αἴτια προείρηται. σήπεται δὲ τὰ μὲν ὑπὸ τῶν
<span class="lb" data-page="7.34" data-line="12" id="p7.34.12"></span>σήπειν πεφυκότων φαρμάκων, ἢ τῶν ἐν αὐτοῖς τοῖς ζώοις
<span class="lb" data-page="7.34" data-line="13" id="p7.34.13"></span>γεννωμένων περιττωμάτων, τὰ δ’ ὑπὸ τοῦ μὴ διαπνεῖσθαι·
<span class="lb" data-page="7.34" data-line="14" id="p7.34.14"></span>προείρηται δὲ καὶ τὰ τοῦ μὴ διαπνεῖσθαι προηγούμενα. εἰ
<span class="lb" data-page="7.34" data-line="15" id="p7.34.15"></span>δὲ τῶν οὐκ ὄντων τι κατὰ φύσιν ἐπιγίγνοιτο, νόσος μὲν καὶ
<span class="lb" data-page="7.34" data-line="16" id="p7.34.16"></span>τοῦτ’ ἐστὶ παρὰ τὸν ἀριθμὸν τῶν μορίων. ἀλλ’ εἰ μὲν τῆς
<span class="lb" data-page="7.34" data-line="17" id="p7.34.17"></span>κατὰ φύσιν ἰδέας ἔχοιτο τὸ ἐπιγιγνόμενον, ὕλης χρηστῆς πλῆθος 
<span class="pb" data-page="7.35" id="p7.35"></span>
<span class="lb" data-page="7.35" data-line="1" id="p7.35.1"></span>αἴτιον· εἰ δὲ τῆς παρὰ φύσιν, εἴη ἂν καὶ ἡ τῆς ὕλης
<span class="lb" data-page="7.35" data-line="2" id="p7.35.2"></span>ποιότης παρὰ φύσιν. ἔῤῥωται δ’ ἐν ἀμφοῖν ἡ δύναμις, ἢ
<span class="lb" data-page="7.35" data-line="3" id="p7.35.3"></span>οὐκ ἂν οὔτε διέπλαττε τὸ χρηστὸν οὔτ’ ἀπέτριβε τὸ μοχθηρόν.
<span class="lb" data-page="7.35" data-line="4" id="p7.35.4"></span>διαπλάττει μὲν οὖν ἐν ταῖς κυήσεσιν, ἐπειδὰν ἑξαδάκτυλον
<span class="lb" data-page="7.35" data-line="5" id="p7.35.5"></span>ἤ τι τοιοῦτον ἕτερον ἀπεργάσηται· κᾀν τοῖς ἤδη τελείοις,
<span class="lb" data-page="7.35" data-line="6" id="p7.35.6"></span>ἐπειδὰν ἐπιτρέφῃ σάρκας ἰσχυρὰς τοῖς ἡλκωμένοις μορίοις,
<span class="lb" data-page="7.35" data-line="7" id="p7.35.7"></span>ὡς πτερύγιον τοῖς ὀφθαλμοῖς. ἀποτίθεται δὲ τὸ
<span class="lb" data-page="7.35" data-line="8" id="p7.35.8"></span>περιττὸν ἐν γαγγλίοις τε καὶ μελικηρίσι καὶ στεατώμασι
<span class="lb" data-page="7.35" data-line="9" id="p7.35.9"></span>καὶ ἀθερώμασι καὶ τοῖς τοιούτοις ἅπασι. 
</p>
</section>
<section id="s9" title="Chapter 9">
<p>
<span class="lb" data-page="7.35" data-line="10" id="p7.35.10"></span>Καὶ μὲν δὴ καὶ τὸ μέγεθος τῶν μορίων
<span class="lb" data-page="7.35" data-line="11" id="p7.35.11"></span>αὐξάνεται μὲν ὑπό τε πλήθους ὕλης χρηστῆς καὶ δυνάμεως
<span class="lb" data-page="7.35" data-line="12" id="p7.35.12"></span>ἐῤῥωμένης, μειοῦται δὲ ὑπὸ τῶν ἐναντίων, κᾀπειδὰν ἤτοι
<span class="lb" data-page="7.35" data-line="13" id="p7.35.13"></span>τομή τις, ἢ καῦσις, ἢ σῆψις, ἢ νέκρωσις ἐκ καταψύξεως ἀμέτρου
<span class="lb" data-page="7.35" data-line="14" id="p7.35.14"></span>διαφθείρῃ τινὸς ὀργάνου μόριον, ὡς εἶναι τὸ λειπόμενον
<span class="lb" data-page="7.35" data-line="15" id="p7.35.15"></span>αὐτοῦ κολοβόν. 
</p>
</section>
<section id="s10" title="Chapter 10">
<p>
<span class="lb" data-page="7.35" data-line="16" id="p7.35.16"></span>Τὰ δ’ ἐν τῷ τῆς θέσεως γένει νοσήματα τινὰ
<span class="lb" data-page="7.35" data-line="17" id="p7.35.17"></span>μὲν ἐξαιφνιδίους τε καὶ σφοδρὰς ἔχει προηγουμένας κινήσεις, ﻿
<span class="pb" data-page="7.36" id="p7.36"></span>
<span class="lb" data-page="7.36" data-line="1" id="p7.36.1"></span>τινὰ δὲ δι’ ἀμετρίαν τῆς ἐν τοῖς ἄρθροις ὑγρότητος γίγνεται,
<span class="lb" data-page="7.36" data-line="2" id="p7.36.2"></span>τεγγούσης μὲν τοὺς συνδέσμους καὶ χαλώσης, ὀλισθηρὰν δὲ τῇ
<span class="lb" data-page="7.36" data-line="3" id="p7.36.3"></span>γλισχρότητι τὴν ὅλην διάρθρωσιν ἐργαζομένης. ἐνίοις δὲ τῶν
<span class="lb" data-page="7.36" data-line="4" id="p7.36.4"></span>ἀμφὶ τὰς κοτύλας ὀφρύων περιθραυσθεισῶν ἑτοίμη ταῖς
<span class="lb" data-page="7.36" data-line="5" id="p7.36.5"></span>κεφαλαῖς τῶν κώλων ἡ παράλλαξις γίγνεται. τισὶ δ’ εὐθὺς
<span class="lb" data-page="7.36" data-line="6" id="p7.36.6"></span>ἐξ <span class="milestone ed2page" data-n="28" data-unit="ed2page" id="ed2page.28"></span>ἀρχῆς ὕπτιαί τε καὶ προπετεῖς εἰσι καὶ παντάπασιν
<span class="lb" data-page="7.36" data-line="7" id="p7.36.7"></span>ἐπιπολῆς αἱ κοτύλαι. ταυτὶ μὲν οὖν ἅπαντα τῶν ἐξαρθρημάτων
<span class="lb" data-page="7.36" data-line="8" id="p7.36.8"></span>αἴτια. κατὰ δὲ τὰς ἐντεροκήλας τε καὶ τὰς ἐπιπλοκήλας
<span class="lb" data-page="7.36" data-line="9" id="p7.36.9"></span>ὀνομαζομένας ἀνευρύνεσθαι μὲν τοὐπίπαν, ἔστιν ὅτε
<span class="lb" data-page="7.36" data-line="10" id="p7.36.10"></span>δὲ καὶ ῥήγνυσθαι συμβαίνει τὸν ἀπὸ τοῦ περιτοναίου καθήκοντα
<span class="lb" data-page="7.36" data-line="11" id="p7.36.11"></span>πόρον ἐπὶ τοὺς ὄρχεις, εἶθ’ οὕτως εἰς αὐτὸν τὸν πόρον,
<span class="lb" data-page="7.36" data-line="12" id="p7.36.12"></span>ἢ εἰς τὸν ἐρυθροειδῆ χιτῶνα κατολισθαίνειν ἤτοι τὸ
<span class="lb" data-page="7.36" data-line="13" id="p7.36.13"></span>ἐπίπλουν, ἢ καί τι τῶν ἐντέρων. ἐξίσταται δὲ τῆς οἰκείας
<span class="lb" data-page="7.36" data-line="14" id="p7.36.14"></span>θέσεως ἔντερα, κᾀπειδὰν τοῦ περιτοναίου διαιρεθέντος προπέσῃ.
<span class="lb" data-page="7.36" data-line="15" id="p7.36.15"></span>καὶ πνεύμονος δὲ λοβὸς ἐπὶ ταῖς τοῦ θώρακος τρώσεσιν
<span class="lb" data-page="7.36" data-line="16" id="p7.36.16"></span>ἐκπίπτει πολλάκις. καὶ ὁ ῥαγοειδὴς χιτὼν ἐπὶ πλεῖστον
<span class="lb" data-page="7.36" data-line="17" id="p7.36.17"></span>χαλᾶται, διαβρωθέντος τοῦ κερατοειδοῦς. εἰ δὲ καὶ
<span class="lb" data-page="7.36" data-line="18" id="p7.36.18"></span>τῶν σπλάγχνων ὑποπτύσσεταί τις ἐνίοτε λοβὸς ἐπὶ σφοδραῖς 
<span class="pb" data-page="7.37" id="p7.37"></span>
<span class="lb" data-page="7.37" data-line="1" id="p7.37.1"></span>καταπτώσεσιν, ἢ θλίψεσιν, εἴη ἂν καὶ τοῦτο τὸ νόσημα τῆς
<span class="lb" data-page="7.37" data-line="2" id="p7.37.2"></span>τε θέσεως ἅμα καὶ τοῦ σχήματος ὑπάλλαξις ἐπὶ ταῖς εἰρημέναις
<span class="lb" data-page="7.37" data-line="3" id="p7.37.3"></span>γιγνόμενον. ἡ δὲ πρὸς τὰ παρακείμενα μόρια κοινωνία
<span class="lb" data-page="7.37" data-line="4" id="p7.37.4"></span>διαφθείρεται, συμφύντων τινῶν ἀλλήλοις οὐ δεόντως, ἤ τινος
<span class="lb" data-page="7.37" data-line="5" id="p7.37.5"></span>ἀρτήματος, ἢ δεσμοῦ χαλασθέντος, ἢ συνταθέντος, ἢ
<span class="lb" data-page="7.37" data-line="6" id="p7.37.6"></span>ἀποῤῥαγέντος. ἐκ τίνων δ’ ἕκαστον τούτων γίγνεται προφάσεων,
<span class="lb" data-page="7.37" data-line="7" id="p7.37.7"></span>εὔδηλον. 
</p>
</section>
<section id="s11" title="Chapter 11">
<p>
<span class="lb" data-page="7.37" data-line="8" id="p7.37.8"></span>Ἑνὸς δ’ ἔτι γένους νοσήματος κοινοῦ πάντων
<span class="lb" data-page="7.37" data-line="9" id="p7.37.9"></span>τῶν μορίων, εἴτ’ οὖν ὁμοιομερῆ τε καὶ ἁπλᾶ τελέως, εἴτε
<span class="lb" data-page="7.37" data-line="10" id="p7.37.10"></span>καὶ σύνθετα εἴη, τὰς αἰτίας τῆς γενέσεως εἰπεῖν χρή. καλεῖν
<span class="lb" data-page="7.37" data-line="11" id="p7.37.11"></span>μὲν οὖν εἴωθα τὸ γένος τοῦτο σύμπαν ἑνώσεως λύσιν, ἢ
<span class="lb" data-page="7.37" data-line="12" id="p7.37.12"></span>διαφθορὰν ἑνώσεως, ἢ συνεχείας λύσιν, ἢ ὅπως ἂν ἄλλως
<span class="lb" data-page="7.37" data-line="13" id="p7.37.13"></span>ἐλπίσω τὸν λόγον σαφῆ ἔσεσθαι τοῖς ἀκούουσιν. οὐδὲν γὰρ
<span class="lb" data-page="7.37" data-line="14" id="p7.37.14"></span>ὄνομα κατ’ αὐτοῦ κείμενον ὑπὸ τῶν ἔμπροσθεν παρελάβομεν,
<span class="lb" data-page="7.37" data-line="15" id="p7.37.15"></span>ὥσπερ ἐπί τινων εἰδῶν αὐτοῦ κάταγμα μὲν καὶ τερηδόνα
<span class="lb" data-page="7.37" data-line="16" id="p7.37.16"></span>τῆς ἐν ὀστῷ συνεχείας διαιρουμένης, ἕλκος δὲ καὶ τραῦμα 
<span class="pb" data-page="7.38" id="p7.38"></span>
<span class="lb" data-page="7.38" data-line="1" id="p7.38.1"></span>τῆς ἐν σαρκί. κατὰ μέν γε τὰ τῆς κεφαλῆς ὀστᾶ καὶ
<span class="lb" data-page="7.38" data-line="2" id="p7.38.2"></span>πλείω τὰ ὀνόματα. τὸ μὲν γὰρ, οἷόν περ ἐν τοῖς ἄλλοις
<span class="lb" data-page="7.38" data-line="3" id="p7.38.3"></span>ὀστοῖς κάταγμα, ῥωγμή τε καὶ ῥῆξις προσαγορεύεται, τὸ δ’
<span class="lb" data-page="7.38" data-line="4" id="p7.38.4"></span>ὑπό τινος ὀξέος ἐμπεσόντος αὐτοῖς καὶ διακόψαντος ἐγκοπή
<span class="lb" data-page="7.38" data-line="5" id="p7.38.5"></span>τε καὶ διακοπὴ καὶ ἕδρα. τὸ δὲ τῆς τερηδόνος ὄνομα
<span class="lb" data-page="7.38" data-line="6" id="p7.38.6"></span>πλεονάζειν δοκεῖ τῳ ε στοιχείῳ· παρὰ γὰρ τὸ τρῆμα συγκεῖσθαι
<span class="lb" data-page="7.38" data-line="7" id="p7.38.7"></span>πεπίστευται, καθάπερ τερηδών τις οὖσα. καὶ γίνεται
<span class="lb" data-page="7.38" data-line="8" id="p7.38.8"></span>μὲν ὑπὸ δριμέων χυμῶν διαβιβρωσκόντων, ὑποπίπτει δὲ
<span class="lb" data-page="7.38" data-line="9" id="p7.38.9"></span>κατ’ ἀρχὰς μὲν ἑτέρῳ γένει νοσήματος. ὀστοῦ γοῦν τραχύτης
<span class="lb" data-page="7.38" data-line="10" id="p7.38.10"></span>μᾶλλον ἢ τερηδὼν ὀνομάζεται. μείζονος δὲ τοῦ τρήματος
<span class="lb" data-page="7.38" data-line="11" id="p7.38.11"></span>γενομένου καὶ οἷον ὀπῆς τινος ἤδη φαινομένης, τερηδὼν
<span class="lb" data-page="7.38" data-line="12" id="p7.38.12"></span>ὀνομάζεται. καὶ μὴν καὶ τὸ θλάσμα τούτου τοῦ γένους ἐστὶν,
<span class="lb" data-page="7.38" data-line="13" id="p7.38.13"></span>ἐν μὲν τοῖς σαρκώδεσιν ὡς τὰ πολλὰ μέρεσι γιγνόμενον, ἔστιν
<span class="lb" data-page="7.38" data-line="14" id="p7.38.14"></span>ὅτε δὲ κᾀν τοῖς τῆς κεφαλῆς ὀστοῖς, ἐπὶ παίδων μάλιστα.
<span class="lb" data-page="7.38" data-line="15" id="p7.38.15"></span>δεῖ μὲν γὰρ εἴκειν εἰς ἑαυτὸ πάντως τὸ θλασθησόμενον, δεῖ
<span class="lb" data-page="7.38" data-line="16" id="p7.38.16"></span>δὲ αὐτὸ τοῦτο μαλακὸν εἶναι καὶ μὴ τελέως σκληρόν. ὥστε
<span class="lb" data-page="7.38" data-line="17" id="p7.38.17"></span>τῶν σαρκωδῶν ἔσται μορίων καὶ τῶν ἁπαλῶν ὀστῶν ὑπό 
<span class="pb" data-page="7.39" id="p7.39"></span>
<span class="lb" data-page="7.39" data-line="1" id="p7.39.1"></span>τινος ἐμπεσόντος ἔξωθεν αὐτοῖς ἰσχυροῦ τε καὶ σκληροῦ σάματος.
<span class="lb" data-page="7.39" data-line="2" id="p7.39.2"></span>ὅταν οὖν τῆς ἔξωθεν ἐπιφανείας τοῦ παθόντος οὕτω
<span class="lb" data-page="7.39" data-line="3" id="p7.39.3"></span>μορίου συνεχοῦς ἔτι φυλαττομένης, ἐν τῷ βάθει γεννηθῶσι
<span class="lb" data-page="7.39" data-line="4" id="p7.39.4"></span>πολλαὶ καὶ σμικραὶ διαιρέσεις, θλάσμα τε καὶ θλάσις ὀνομάζεται
<span class="lb" data-page="7.39" data-line="5" id="p7.39.5"></span>τὸ νόσημα· κοιλότητος δέ τινος ἐμφαινομένης, ἣν
<span class="lb" data-page="7.39" data-line="6" id="p7.39.6"></span>τὸ πλῆξαν ἐναπειργάσατο τῷ θλασθέντι, καλεῖται τὸ πάθος
<span class="lb" data-page="7.39" data-line="7" id="p7.39.7"></span>ἔνθλασις. <span class="milestone ed2page" data-n="29" data-unit="ed2page" id="ed2page.29"></span>ἀνάγκη μὲν οὖν ἅπασα κατ’ αὐτὴν τὴν πληγὴν
<span class="lb" data-page="7.39" data-line="8" id="p7.39.8"></span>εἰς ἑαυτὸ συνωθεῖσθαι καὶ κοῖλον γίγνεσθαι τὸ θλώμενον,
<span class="lb" data-page="7.39" data-line="9" id="p7.39.9"></span>ἢ οὐκ ἂν ἐνθλασθείη. διασώζεσθαι δὲ τὴν κοιλότητα
<span class="lb" data-page="7.39" data-line="10" id="p7.39.10"></span>τοῦ δρῶντος ἀπελθόντος οὐκ ἔτ’ ἀναγκαῖον. ἐπανέρχεται
<span class="lb" data-page="7.39" data-line="11" id="p7.39.11"></span>μὲν ὡς τὸ πολὺ τὰ μαλακὰ σύμπαντα, χωρισθέντος τοῦ πλήξαντος,
<span class="lb" data-page="7.39" data-line="12" id="p7.39.12"></span>εἰς τὴν ἀρχαίαν κατάστασιν. εἰ δὲ μὴ μόνον εἴσω
<span class="lb" data-page="7.39" data-line="13" id="p7.39.13"></span>χωρήσειε τὸ τῆς κεφαλῆς ὀστοῦν, ἀλλὰ καὶ ῥῆξίς τις αὐτῷ
<span class="lb" data-page="7.39" data-line="14" id="p7.39.14"></span>προσγένοιτο κατὰ τὴν ἐκτὸς ἐπιφάνειαν, σύνθετον ἤδη τὸ
<span class="lb" data-page="7.39" data-line="15" id="p7.39.15"></span>τοιοῦτον, καὶ οὐδὲν ὄνομα κατ’ αὐτοῦ κείμενον ἔχομεν εἰπεῖν
<span class="lb" data-page="7.39" data-line="16" id="p7.39.16"></span>παλαιόν. ἀλλὰ χρὴ λόγῳ δηλοῦν αὐτὸ μᾶλλον ἤπερ ὀνόμασιν
<span class="lb" data-page="7.39" data-line="17" id="p7.39.17"></span>ἐσχάτως χρῆσθαι βαρβάροις, οἷα πολλὰ τοῖς νεωτέροις
<span class="lb" data-page="7.39" data-line="18" id="p7.39.18"></span>ἰατροῖς ἐξεύρηται. συνεχείας δ’ ἐστὶ λύσις καὶ τὸ ῥῆγμα 
<span class="pb" data-page="7.40" id="p7.40"></span>
<span class="lb" data-page="7.40" data-line="1" id="p7.40.1"></span>καὶ τὸ σπάσμα, τὸ μὲν ἐν σαρκώδει μορίῳ, τὸ δ’ ἐν νευρώδει
<span class="lb" data-page="7.40" data-line="2" id="p7.40.2"></span>συνιστάμενον. αἰτία δὲ καὶ τούτων τῆς γενέσεως
<span class="lb" data-page="7.40" data-line="3" id="p7.40.3"></span>ἐξαιφνίδιός τις, ἢ ἀνώμαλος, καὶ ἡ σφοδρὰ κίνησις, καὶ μάλισθ’
<span class="lb" data-page="7.40" data-line="4" id="p7.40.4"></span>ὅταν ἄτριπτά τε καὶ ἀνώμαλα καὶ ἀθέρμαντα καὶ
<span class="lb" data-page="7.40" data-line="5" id="p7.40.5"></span>ἀμάλακτα πρὸς τὰς κινήσεις ἄγηται τὰ σώματα. διασπᾶται
<span class="lb" data-page="7.40" data-line="6" id="p7.40.6"></span>γὰρ ἐν ταῖς τοιαύταις διαθέσεσι πολλὰ τῶν ἐν αὐτοῖς
<span class="lb" data-page="7.40" data-line="7" id="p7.40.7"></span>μορίων. συνελόντι δὲ φάναι, πάντα τὰ τοιούτου γένους
<span class="lb" data-page="7.40" data-line="8" id="p7.40.8"></span>τῶν νοσημάτων αἴτια τὰ μὲν ἔξωθεν ὁρμᾶται, τὰ δὲ ἐξ
<span class="lb" data-page="7.40" data-line="9" id="p7.40.9"></span>αὐτοῦ τοῦ σώματος· ἔξωθεν μὲν ὅσα τιτρώσκειν ἢ θλᾶν
<span class="lb" data-page="7.40" data-line="10" id="p7.40.10"></span>πέφυκεν, ἐξ αὐτοῦ δὲ τοῦ σώματος ἄμετροί τε καὶ ἄτακτοι
<span class="lb" data-page="7.40" data-line="11" id="p7.40.11"></span>κινήσεις τοῦ ζώου, καί τινες ὑγρῶν μοχθηρίαι διαβιβρώσκειν
<span class="lb" data-page="7.40" data-line="12" id="p7.40.12"></span>πεφυκυῖαι. τοιαῦται γάρ τινες αἰτίαι καὶ αἱ τοῦ
<span class="lb" data-page="7.40" data-line="13" id="p7.40.13"></span>κοινοῦ νοσήματος ἁπάντων τῶν μορίων, τῶν θ’ ἁπλῶν
<span class="lb" data-page="7.40" data-line="14" id="p7.40.14"></span>καὶ πρώτων, ἃ δὴ καὶ ὁμοιομερῆ καλεῖται, καὶ τῶν
<span class="lb" data-page="7.40" data-line="15" id="p7.40.15"></span>ἐξ ἐκείνων συντιθεμένων, ἃ δὴ ὄργανά τε καὶ ὀργανικὰ
<span class="lb" data-page="7.40" data-line="16" id="p7.40.16"></span>προσαγορεύεται. τὰς δὲ τῶν συνθέτων νοσημάτων αἰτίας
<span class="lb" data-page="7.40" data-line="17" id="p7.40.17"></span>οὐδὲν ἔτι χαλεπὸν ἐξευρίσκειν ἐκ τῶν εἰρημένων συντιθεμένας.
<span class="lb" data-page="7.40" data-line="18" id="p7.40.18"></span>ὥστ’ ἐπειδὴ τοῦτο βουληθεὶς ἕκαστος ἑαυτῷ 
<span class="pb" data-page="7.41" id="p7.41"></span>
<span class="lb" data-page="7.41" data-line="1" id="p7.41.1"></span>δυνατός ἐστιν ἐκπορίζεσθαι, καιρὸς ἂν εἴη μοι καὶ τοῦτον
<span class="lb" data-page="7.41" data-line="2" id="p7.41.2"></span>τὸν λόγον ἐνταυθοῖ καταπαύσαντι περὶ τῆς τῶν
<span class="lb" data-page="7.41" data-line="3" id="p7.41.3"></span>συμπτωμάτων διαφορᾶς ἐφεξῆς διελθεῖν. 
</p>
</section>
</section>
</article>
