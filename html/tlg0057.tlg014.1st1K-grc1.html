<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg014.1st1K-grc1.xml">De nervorum dissectione</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg014.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">2</span>, <span class="biblScope">1</span>, <span class="biblScope">4</span>, <span class="biblScope">831-856</span>, <span class="date" rel="-">1821</span>
</span>. </span>
<a href="https://hdl.handle.net/2027/chi.17443628">HathiTrust</a>
</span>
</p>
</div>
</header>
<section id="s">
<span class="pb" data-page="2.831" id="p2.831"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΝΕΥΡΩΝ ΑΝΑΤΟΜΗΣ
<br/>ΒΙΒΛΙΟΝ.
</h1>
<p>
<span class="lb" data-page="2.831" data-line="1" id="p2.831.1"></span>Ὅτι μὲν οὐδὲν τῶν τοῦ ζώου μορίων οὔτε
<span class="lb" data-page="2.831" data-line="2" id="p2.831.2"></span>κίνησιν, ἣν προαιρετικὴν ὀνομάζομεν, οὔτε αἴσθησιν ἔχει
<span class="lb" data-page="2.831" data-line="3" id="p2.831.3"></span>χωρὶς νεύρου, καὶ ὡς, εἰ τμηθείη τὸ νεῦρον, ἀκίνητόν τε
<span class="lb" data-page="2.831" data-line="4" id="p2.831.4"></span>καὶ ἀναίσθητον εὐθέως γίνεται τὸ μόριον, ὡμολόγηται πᾶσι
<span class="lb" data-page="2.831" data-line="5" id="p2.831.5"></span>τοῖς ἰατροῖς. ὅτι δὲ καὶ ἡ ἀρχὴ τῶν νεύρων ἐστὶν ὁ ἐγκέφαλος,
<span class="lb" data-page="2.831" data-line="6" id="p2.831.6"></span>ὥσπερ καὶ τοῦ νωτιαίου μυελοῦ, καὶ ὅτι τὰ μὲν
<span class="lb" data-page="2.831" data-line="7" id="p2.831.7"></span>ἐξ αὐτοῦ τοῦ ἐγκεφάλου, τὰ δὲ ἐκ τοῦ νωτιαίου πέφυκεν,
<span class="lb" data-page="2.831" data-line="8" id="p2.831.8"></span>οὐ πᾶσιν ἐγνώσθη, καίτοι τό γε κατὰ τὰς ἀνατομὰς φαινόμενον
<span class="lb" data-page="2.831" data-line="9" id="p2.831.9"></span>τοῦτον ἔχει τὸν τρόπον. 
</p>
</section>
<span class="pb" data-page="2.832" id="p2.832"></span>
<section id="s2" title="Chapter 2">
<p>
<span class="lb" data-page="2.832" data-line="1" id="p2.832.1"></span>Αὐταὶ μὲν αἱ ἐμπρόσθιαι κοιλίαι αἱ κατὰ τὸν
<span class="lb" data-page="2.832" data-line="2" id="p2.832.2"></span>ἐγκέφαλον εἰς τὸ πρόσω φερόμεναι στενοῦνται κατὰ βραχὺ
<span class="lb" data-page="2.832" data-line="3" id="p2.832.3"></span>κώνου σχήματι παραπλησίως, ἄχρι περ ἂν ἐπὶ τὴν ἀρχὴν
<span class="lb" data-page="2.832" data-line="4" id="p2.832.4"></span>ἀφίκωνται τῆς ῥινὸς, ἀλλήλαις παρακείμεναί τε καὶ ψαύουσαι
<span class="lb" data-page="2.832" data-line="5" id="p2.832.5"></span>διὰ παντὸς, ὡς μηδὲν εἶναι μέσον αὐτῶν, ὅτι μὴ τὴν
<span class="lb" data-page="2.832" data-line="6" id="p2.832.6"></span>λεπτὴν μήνιγγα. τούτων δὲ ἑκατέρωθεν ἓν μὲν ἐν τοῖς
<span class="lb" data-page="2.832" data-line="7" id="p2.832.7"></span>δεξιοῖς μέρεσιν, ἓν δὲ ἐν τοῖς ἀριστεροῖς ἐστι νεῦρον ἀξιόλογον
<span class="lb" data-page="2.832" data-line="8" id="p2.832.8"></span>τῷ πάχει, καὶ σχεδὸν ἁπάντων τῶν ἄλλων νεύρων
<span class="lb" data-page="2.832" data-line="9" id="p2.832.9"></span>μαλακώτατον, ἐκφυόμενον μὲν ἐξ αὐτοῦ τοῦ ἐγκεφάλου,
<span class="lb" data-page="2.832" data-line="10" id="p2.832.10"></span>προερχόμενον δὲ εἰς τοὺς ὀφθαλμοὺς ἔξω τοῦ κρανίου διὰ
<span class="lb" data-page="2.832" data-line="11" id="p2.832.11"></span>τρήματος ἴσον ἔχοντος εὖρος ἀκριβῶς τῷ πάχει τοῦ νεύρου.
<span class="lb" data-page="2.832" data-line="12" id="p2.832.12"></span>τέτακται δὲ τὸ τρῆμα τοῦτο, καθ’ ἃ πρῶτον ἡ χώρα τῶν
<span class="lb" data-page="2.832" data-line="13" id="p2.832.13"></span>ὀφθαλμῶν ἄρχεται γεννᾶσθαι, καὶ δόξουσί σοι θεασαμένῳ
<span class="lb" data-page="2.832" data-line="14" id="p2.832.14"></span>καθάπερ τινὲς ῥίζαι τὰ νεῦρα ταῦτα εἶναι τῶν ὀφθαλμῶν.
<span class="lb" data-page="2.832" data-line="15" id="p2.832.15"></span>διαλύεταί γε μὴν οὐκ εἰς πολλὰς ἶνας, ὥσπερ τὰ ἄλλα
<span class="lb" data-page="2.832" data-line="16" id="p2.832.16"></span>σύμπαντα νεῦρα <span class="milestone ed1page" data-n="205" data-unit="ed1page" id="ed1page.205"></span>τὰ διανεμόμενα τοῖς ὑποδεχομένοις
<span class="lb" data-page="2.832" data-line="17" id="p2.832.17"></span>ὀργάνοις αὐτὰ, θαυμαστὸν δέ τινα τρόπον ἕτερον, ὃν οὔτε
<span class="lb" data-page="2.832" data-line="18" id="p2.832.18"></span>ῥᾴδιον εἰπεῖν, οὔτε ἀκούσας ἴσως πιστεύσεις, πρὶν αὐτόπτης 
<span class="pb" data-page="2.833" id="p2.833"></span>
<span class="lb" data-page="2.833" data-line="1" id="p2.833.1"></span>γενέσθαι τοῦ θεάματος. εἰς γὰρ τὸν κατ’ εὐθὺ κείμενον
<span class="lb" data-page="2.833" data-line="2" id="p2.833.2"></span>ὀφθαλμὸν ἑκάτερον εἴσω δυόμενον εἰς πλάτος ἐκτείνεται,
<span class="lb" data-page="2.833" data-line="3" id="p2.833.3"></span>περιφερόμενον ἐν κύκλῳ σφαιροειδῶς τῷ κατ’ αὐτὸν ὑγρῷ
<span class="lb" data-page="2.833" data-line="4" id="p2.833.4"></span>καλουμένῳ ὑελοειδεῖ, μηδέν τι παραλλάττον ἐνταῦθα τῆς ἐγκεφάλου
<span class="lb" data-page="2.833" data-line="5" id="p2.833.5"></span>φύσεως. ἀλλὰ καὶ μόνοις τούτοις τοῖς νεύροις, πρὶν εἰς
<span class="lb" data-page="2.833" data-line="6" id="p2.833.6"></span>τὸν ὀφθαλμὸν ἐμφύεσθαι, σαφῶς ἔνδον ἐστὶν αἰσθητός τις
<span class="lb" data-page="2.833" data-line="7" id="p2.833.7"></span>πόρος, ὅθεν αὐτὰ καὶ πόρους ἔνιοι τῶν ἀνατομικῶν ἐκάλεσαν,
<span class="lb" data-page="2.833" data-line="8" id="p2.833.8"></span>οὐ νεῦρα, <span class="milestone ed2page" data-n="242" data-unit="ed2page" id="ed2page.242"></span>τινὲς δὲ ὀπτικὰ νεῦρα προσαγορεύουσιν, ἀπὸ
<span class="lb" data-page="2.833" data-line="9" id="p2.833.9"></span>τῆς ἐνεργείας τοὔνομα θέμενοι. καὶ πρώτην γε ταύτην συζυγίαν
<span class="lb" data-page="2.833" data-line="10" id="p2.833.10"></span>ἀριθμοῦσιν τῶν ἀπ’ ἐγκεφάλου νεύρων, ἁπασῶν τῶν
<span class="lb" data-page="2.833" data-line="11" id="p2.833.11"></span>ἄλλων οὖσαν μαλακωτάτην. 
</p>
</section>
<section id="s3" title="Chapter 3">
<p>
<span class="lb" data-page="2.833" data-line="12" id="p2.833.12"></span>Ἑτέρα δ’ ἐφεξῆς ἐστι συζυγία τοῖς κινοῦσι
<span class="lb" data-page="2.833" data-line="13" id="p2.833.13"></span>τοὺς ὀφθαλμοὺς μυσὶ διανεμομένη, σκληροτέρα τε καὶ μικροτέρα
<span class="lb" data-page="2.833" data-line="14" id="p2.833.14"></span>πολλῷ τῆς προειρημένης, καὶ διεκπίπτει γε τοῦ
<span class="lb" data-page="2.833" data-line="15" id="p2.833.15"></span>κρανίου παραπλήσιον ἐκείνοις, ὀστῷ λεπτοτάτῳ
<span class="lb" data-page="2.833" data-line="16" id="p2.833.16"></span>διοριζομένη. 
</p>
</section>
<span class="pb" data-page="2.834" id="p2.834"></span>
<section id="s4" title="Chapter 4">
<p>
<span class="lb" data-page="2.834" data-line="1" id="p2.834.1"></span>Παράκειταί δὲ αὐτῇ κατὰ τὴν τοῦ κρανίου
<span class="lb" data-page="2.834" data-line="2" id="p2.834.2"></span>φορὰν, οὐ μὴν κατὰ τὴν πρώτην ἔκφυσιν, τρίτη τῶν νεύρων
<span class="lb" data-page="2.834" data-line="3" id="p2.834.3"></span>συζυγία. καλοῦσι δ’ αὐτὰ μαλακὰ, πάμπολλα φαινόμενα
<span class="lb" data-page="2.834" data-line="4" id="p2.834.4"></span>κατὰ τὴν πρώτην ῥίζαν εὐθὺς, εἰ προσέχεις τὸν νοῦν
<span class="lb" data-page="2.834" data-line="5" id="p2.834.5"></span>αὐτοῖς ἀκριβῶς, ὡς ἀμελέστερόν γε θεωμένῳ πάντα ἕν σοι
<span class="lb" data-page="2.834" data-line="6" id="p2.834.6"></span>δόξει. μαλακώτερα μὲν ὄντως ἐστὶ ταῦτα τὰ νεῦρα καὶ τῶν
<span class="lb" data-page="2.834" data-line="7" id="p2.834.7"></span>ἐν τῇ προειρημένῃ δευτέρᾳ, καὶ τῶν ἐν τῇ δ΄, καὶ
<span class="lb" data-page="2.834" data-line="8" id="p2.834.8"></span>τῶν ἄλλων τῶν ἐφεξῆς. ἔτι δὲ μᾶλλον φαίνεται τοιαῦτα,
<span class="lb" data-page="2.834" data-line="9" id="p2.834.9"></span>διότι πλείονα τὸν ἀριθμὸν ὄντα καὶ θριξὶν ὁμοίως λεπτὰ
<span class="lb" data-page="2.834" data-line="10" id="p2.834.10"></span>κατ’ ἀλλήλων ἐπίκεινται χωρὶς τοῦ πεπιλῆσθαί τε καὶ
<span class="lb" data-page="2.834" data-line="11" id="p2.834.11"></span>καταπεπλέχθαι. 
</p>
</section>
<section id="s5" title="Chapter 5">
<p>
<span class="lb" data-page="2.834" data-line="12" id="p2.834.12"></span>Βραχὺ δὲ αὐτῶν οὖσα σκληροτέρα τῶν ἀπ’
<span class="lb" data-page="2.834" data-line="13" id="p2.834.13"></span>ἐγκεφάλου νεύρων ἡ τετάρτη συζυγία μετὰ τὴν ἔκφυσιν
<span class="lb" data-page="2.834" data-line="14" id="p2.834.14"></span>εὐθέως ἀναμίγνυται τῇ τρίτῃ, καὶ συνδιεξέρχεται πρώτην
<span class="lb" data-page="2.834" data-line="15" id="p2.834.15"></span>μὲν τὴν παχεῖαν μήνιγγα, μετὰ ταῦτα δὲ ἤδη καὶ τὸ κατὰ
<span class="lb" data-page="2.834" data-line="16" id="p2.834.16"></span>τὴν κεφαλὴν ὀστοῦν εἶτ’ αὖθις ἀποχωρίζεται πρὸς τὴν
<span class="lb" data-page="2.834" data-line="17" id="p2.834.17"></span>ὑπερῴαν τοῦ στόματος. ἥ γε μὴν τρίτη συζυγία, καθάπερ 
<span class="pb" data-page="2.835" id="p2.835"></span>
<span class="lb" data-page="2.835" data-line="1" id="p2.835.1"></span>ἐκ πολλῶν φαίνεται τῶν πρώτων συγκειμένη ῥιζῶν, οὕτω καὶ
<span class="lb" data-page="2.835" data-line="2" id="p2.835.2"></span>κατασχίζεται πολυειδῶς. οὐδὲν γὰρ διαφέρει λύεσθαι λέγειν
<span class="lb" data-page="2.835" data-line="3" id="p2.835.3"></span>ἀπ’ ἀλλήλων τὸ προειρημένον ἄθροισμα τῶν νεύρων, ἢ κατασχίζεσθαι
<span class="lb" data-page="2.835" data-line="4" id="p2.835.4"></span>τὸ σύμπαν, ἀποσχιζομένων τῶν μερῶν. οὕτω δὲ
<span class="lb" data-page="2.835" data-line="5" id="p2.835.5"></span>εἰ καὶ διακρίνεσθαί τις ἀπ’ ἀλλήλων αὐτὰ λέγει, ἢ τοῦ
<span class="lb" data-page="2.835" data-line="6" id="p2.835.6"></span>παντὸς ἀθροίσματος φύεσθαι τῶν μερῶν ἕκαστον, οὐ διοίσει.
<span class="lb" data-page="2.835" data-line="7" id="p2.835.7"></span>πρῶτον μὲν οὖν ἕκαστον αὐτῶν ἀποχωρεῖ μόριον εἰς
<span class="lb" data-page="2.835" data-line="8" id="p2.835.8"></span>τὸ κάτω τῆς κεφαλῆς φερόμενον, ἀγνοηθὲν τοῖς ἀνατομικοῖς.
<span class="lb" data-page="2.835" data-line="9" id="p2.835.9"></span>κοινὸν δ’ ἐστὶ τὸ τρῆμα τοῦ κρανίου, δι’ οὗ τοῦτο
<span class="lb" data-page="2.835" data-line="10" id="p2.835.10"></span>φέρεται κάτω, καὶ τῆς καρωτίδος ἀρτηρίας τὸ λείψανον
<span class="lb" data-page="2.835" data-line="11" id="p2.835.11"></span>ἀναφέρεταί τε πρὸς τὸν ἐγκέφαλον, ἓν καθ’ ἑκάτερον μέρος.
<span class="lb" data-page="2.835" data-line="12" id="p2.835.12"></span>εἰ δὲ καὶ μὴ λέγοιτό ποτε τοῦτο, προσυπακούειν αὐτὸ χρὴ
<span class="lb" data-page="2.835" data-line="13" id="p2.835.13"></span>διὰ παντὸς ἅπαξ ἀκηκοότας ἄρτι· μηδὲν μήτε τῶν ἐξ
<span class="lb" data-page="2.835" data-line="14" id="p2.835.14"></span>ἐγκεφάλου, μήτε τῶν ἐκ νωτιαίου νεύρων ἀζυγὲς ὑπάρχειν,
<span class="lb" data-page="2.835" data-line="15" id="p2.835.15"></span>ἀλλ’ ἀεὶ τὸ μὲν ἐν τοῖς δεξιοῖς, τὸ δὲ ἐν τοῖς
<span class="lb" data-page="2.835" data-line="16" id="p2.835.16"></span>ἀριστεροῖς μέρεσιν, ἀκριβῶς. ἀλλήλοις ἴσα τὸ μέγεθος. 
<span class="pb" data-page="2.836" id="p2.836"></span>
<span class="lb" data-page="2.836" data-line="1" id="p2.836.1"></span>ὅπως μὲν οὖν ταῦτα τὰ νεῦρα φέρεται διά τε τοῦ τραχήλου
<span class="lb" data-page="2.836" data-line="2" id="p2.836.2"></span>καὶ τοῦ θώρακος εἰς τὰ κάτω τῶν φρενῶν χωρία,
<span class="lb" data-page="2.836" data-line="3" id="p2.836.3"></span>
<span class="milestone ed2page" data-n="243" data-unit="ed2page" id="ed2page.243"></span>καὶ τίς αὐτῶν ἡ νομὴ, προϊὼν ὁ λόγος ἐξηγήσεται·
<span class="lb" data-page="2.836" data-line="4" id="p2.836.4"></span>νῦν δὲ ἐπὶ τὰ λοιπὰ μόρια τῆς τρίτης συζυγίας ἀνέλθωμεν.
<span class="lb" data-page="2.836" data-line="5" id="p2.836.5"></span>ἐκπίπτουσα γὰρ τοῦ κρανίου ψαύει μὲν τῆς δευτέρας, οὐ
<span class="lb" data-page="2.836" data-line="6" id="p2.836.6"></span>μὴν ἀναμίγνυται ταύτῃ, καθάπερ ἄλλαι τινὲς μίγνυνται,
<span class="lb" data-page="2.836" data-line="7" id="p2.836.7"></span>σχίζεται δὲ πολυειδῶς, ὡς ἔφην. αὐτίκα γοῦν ἐκπίπτει τι
<span class="lb" data-page="2.836" data-line="8" id="p2.836.8"></span>μόριον αὐτῆς παρὰ τὴν διάρθρωσιν τῆς γένυος εἰς τὰ
<span class="lb" data-page="2.836" data-line="9" id="p2.836.9"></span>πρόσω τῶν ὤτων, ὅσοις ἀπὸ τῆς πέμπτης συζυγίας ἥκουσιν
<span class="lb" data-page="2.836" data-line="10" id="p2.836.10"></span>ὅπως ἀναμίγνυται, μικρὸν ὕστερον ἀκούσεις. τοῦτο μὲν
<span class="lb" data-page="2.836" data-line="11" id="p2.836.11"></span>οὖν μικρόν τι μόριόν ἐστιν αὐτῆς. τὸ δὲ οἷον πρέμνον
<span class="lb" data-page="2.836" data-line="12" id="p2.836.12"></span>ἁπάντων τῶν ἀπ’ αὐτοῦ πεφυκότων μερῶν ἐν λόγῳ κλάδων
<span class="lb" data-page="2.836" data-line="13" id="p2.836.13"></span>τε καὶ ἀκρεμόνων δίχα μὲν σχίζεται τὸ πρῶτον, ἑκάτερον
<span class="lb" data-page="2.836" data-line="14" id="p2.836.14"></span>δ’ αὖθις ἐκείνων εἰς πολλὰ μόρια, τὸ μὲν ἕτερον εἴς τε
<span class="lb" data-page="2.836" data-line="15" id="p2.836.15"></span>τοὺς κροταφίτας μῦς καὶ τοὺς μασσητῆρας ὀνομαζομένους,
<span class="lb" data-page="2.836" data-line="16" id="p2.836.16"></span>ὅσοι τε ἄλλοι τῆς ἄνω γένυος ἐκπεφύκασιν, διανεμόμενον·
<span class="lb" data-page="2.836" data-line="17" id="p2.836.17"></span>ἔστι δὲ καὶ τοῖς οὔλοις ὀνομαζομένοις καὶ τοῖς ὀδοῦσι καὶ 
<span class="pb" data-page="2.837" id="p2.837"></span>
<span class="lb" data-page="2.837" data-line="1" id="p2.837.1"></span>τῷ δέρματι τῷ περὶ τὸ πρόσωπον ἐκ τούτων τῶν νεύρων·
<span class="lb" data-page="2.837" data-line="2" id="p2.837.2"></span>τὸ δὲ ἕτερον εἴς τε τὰς ῥίζας τῶν κατὰ τὴν κάτω γένυν
<span class="lb" data-page="2.837" data-line="3" id="p2.837.3"></span>ὀδόντων σχίζεται, καὶ κατὰ τὴν αὐτὴν ἀναλογίαν, ἥν ἐσχίσθη
<span class="lb" data-page="2.837" data-line="4" id="p2.837.4"></span>τὸ πρότερον εἰς τοὺς ἄνω, καὶ τοῖς οὔλοις δ’ ἀπονεμήσεις
<span class="lb" data-page="2.837" data-line="5" id="p2.837.5"></span>ὁμοίως πέμπει, καὶ τοῖς κάτω χείλεσιν, ὥσπερ ἐκεῖνο
<span class="lb" data-page="2.837" data-line="6" id="p2.837.6"></span>τοῖς ἄνω. τὸ πλεῖστον δ’ αὐτοῦ μέρος εἰς τὸν τῆς γλώττης
<span class="lb" data-page="2.837" data-line="7" id="p2.837.7"></span>διανέμεται χιτῶνα, καὶ καλοῦσί τινες τὸ ζεῦγος τοῦτο
<span class="lb" data-page="2.837" data-line="8" id="p2.837.8"></span>τῶν νεύρων γευστικὸν, ἐπειδὴ δι’ αὐτῶν ἡ τῆς γεύσεως αἴσθησις
<span class="lb" data-page="2.837" data-line="9" id="p2.837.9"></span>γίγνεται. τοιαύτη μέν τις καὶ ἡ τῆς γ΄ συζυγίας.
<span class="lb" data-page="2.837" data-line="10" id="p2.837.10"></span>τομή. λέλεκται δὲ καὶ περὶ τῆς δ΄, ἣν ὀρθῶς ὁ Μαρῖνος
<span class="lb" data-page="2.837" data-line="11" id="p2.837.11"></span>εὗρεν ἀποχωριζομένην τῆς τρίτης, ἐπί τε τὴν ὑπερῴαν
<span class="lb" data-page="2.837" data-line="12" id="p2.837.12"></span>ἀφικνουμένην, ἣν ἐν ταῖς ἀνατομικαῖς ἐγχειρήσεσιν
<span class="lb" data-page="2.837" data-line="13" id="p2.837.13"></span>λέγομεν. 
</p>
</section>
<section id="s6" title="Chapter 6">
<p>
<span class="lb" data-page="2.837" data-line="14" id="p2.837.14"></span>Ἔστι δὲ καὶ ἄλλη συζυγία νεύρων, ἥν
<span class="lb" data-page="2.837" data-line="15" id="p2.837.15"></span>Μαρῖνος ὀνομάζει πέμπτην, καίτοι γε οὐκ ἐκ μιᾶς ἀκριβῶς
<span class="lb" data-page="2.837" data-line="16" id="p2.837.16"></span>ῥίζης ἀνίσχουσαν, ἀλλ’ εἰσὶ μὲν πλησίον ἀλλήλων,
<span class="lb" data-page="2.837" data-line="17" id="p2.837.17"></span>ἕτερον δ’ ἐξ ἑτέρας ἐκφύεται νεῦρον· ἐν μὲν τοῖς πρόσω 
<span class="pb" data-page="2.838" id="p2.838"></span>
<span class="lb" data-page="2.838" data-line="1" id="p2.838.1"></span>μᾶλλον ὃ καλοῦσιν ἀκουστικὸν, εἰς τὸ τρῆμα τῆς ἀκοῆς
<span class="lb" data-page="2.838" data-line="2" id="p2.838.2"></span>ἐκπίπτον ἅμα τῇ συνεκφυομένῃ μήνιγγι τῇ σκληρᾷ, μεθ’
<span class="lb" data-page="2.838" data-line="3" id="p2.838.3"></span>ἧς πλατυνθὲν ὑπαλείφει τὸν πόρον, ἐκ δὲ τῶν ὀπίσω θάτερον
<span class="lb" data-page="2.838" data-line="4" id="p2.838.4"></span>εἰς ἕτερόν τι τρῆμα τοῦ λιθοειδοῦς ἐκπίπτον ὀστοῦ
<span class="lb" data-page="2.838" data-line="5" id="p2.838.5"></span>τὸ καλούμενον τυφλόν· ὠνόμασαν γὰρ οὕτως οἱ παλαιοὶ
<span class="lb" data-page="2.838" data-line="6" id="p2.838.6"></span>τῶν ἀνατομικῶν αὐτὸ, μὴ δυνηθέντες ἀκριβῶς ἀνατρῆσαι
<span class="lb" data-page="2.838" data-line="7" id="p2.838.7"></span>τὴν ἕλικα, δι’ ἧς ἐκπίπτει τὸ νεῦρον πρὸς τὸ ἐκτὸς ὀπίσω
<span class="lb" data-page="2.838" data-line="8" id="p2.838.8"></span>τῶν ὤτων. ἐπιμίγνυται δ’ αὐτίκα καὶ τοῦτο τῷ κατὰ τὴν
<span class="lb" data-page="2.838" data-line="9" id="p2.838.9"></span>γ΄ συζυγίαν εἰρημένῳ διεκπίπτειν ἔξω παρὰ τὴν διάρθρωσιν
<span class="lb" data-page="2.838" data-line="10" id="p2.838.10"></span>τῆς γένυος, οὐκ ἐκείνου πρὸς τοῦτο ἀφικνουμένου, περιμένοντος
<span class="lb" data-page="2.838" data-line="11" id="p2.838.11"></span>δὲ τοῦτο πρὸς ἑαυτὸ παραγιγνόμενον. ἐξ ἀμφοτέρων
<span class="lb" data-page="2.838" data-line="12" id="p2.838.12"></span>δὲ αὐτῶν μιχθέντων τὸ πλεῖστον μέρος, ἄμεινον δ’
<span class="lb" data-page="2.838" data-line="13" id="p2.838.13"></span>εἰπεῖν, ὀλίγου δεῖν ἅπαν εἰς τὸν πλατὺν μῦν κατασχίζεται,
<span class="lb" data-page="2.838" data-line="14" id="p2.838.14"></span>τὸν ὑποπεφυκότα τῷ δέρματι, τὸν τὴν γνάθον κινοῦντα
<span class="lb" data-page="2.838" data-line="15" id="p2.838.15"></span>χωρὶς τῆς γένυος, ὃν ἡμεῖς εὕρομεν δῆλον, καὶ
<span class="lb" data-page="2.838" data-line="16" id="p2.838.16"></span>τοῦτον ἑκατέρωθεν ὄντα. μεμνῆσθαι γὰρ χρὴ τοῦ πάντων
<span class="lb" data-page="2.838" data-line="17" id="p2.838.17"></span>ἀκούειν κατὰ συζυγίαν, εἰ καὶ παραλείποιτό ποτε κατὰ 
<span class="pb" data-page="2.839" id="p2.839"></span>
<span class="lb" data-page="2.839" data-line="1" id="p2.839.1"></span>τὴν λέξιν. τοιαύτη μὲν οὖν καὶ ἡ τῆς πέμπτης συζυγίας
<span class="lb" data-page="2.839" data-line="2" id="p2.839.2"></span>νομή. κείσθω γὰρ εἶναι μία διὰ Μαρῖνον, εἰ καὶ διττὴ
<span class="lb" data-page="2.839" data-line="3" id="p2.839.3"></span>φανερῶς ἐστιν. 
</p>
</section>
<section id="s7" title="Chapter 7">
<p>
<span class="lb" data-page="2.839" data-line="4" id="p2.839.4"></span>
<span class="milestone ed2page" data-n="244" data-unit="ed2page" id="ed2page.244"></span>Ἡ δὲ ἕκτη συζυγία τῶν ἀπ’ ἐγκεφάλου
<span class="lb" data-page="2.839" data-line="5" id="p2.839.5"></span>νεύρων κέχρηται τρήματι τῷ κατὰ τὸ κάτω πέρας τῆς λαμβδοειδοῦς
<span class="lb" data-page="2.839" data-line="6" id="p2.839.6"></span>ῥαφῆς. ἀρχὰς δ’ εὐθὺς ἐξ ἐγκεφάλου τριῶν ἔχει
<span class="lb" data-page="2.839" data-line="7" id="p2.839.7"></span>νεύρων, ἐκπεσόντα δ’ ἔξω τοῦ κρανίου ταῦτα πολυειδῶς
<span class="lb" data-page="2.839" data-line="8" id="p2.839.8"></span>ἀλλήλοις τε καὶ τοῖς παρακειμένοις, ἃ μικρὸν ὕστερον ἐρῶ,
<span class="lb" data-page="2.839" data-line="9" id="p2.839.9"></span>μίγνυται. 
</p>
</section>
<section id="s8" title="Chapter 8">
<p>
<span class="lb" data-page="2.839" data-line="10" id="p2.839.10"></span>Λοιπὴ δ’ ἐστὶν ἡ ἑβδόμη συζυγία τῶν ἀπ’
<span class="lb" data-page="2.839" data-line="11" id="p2.839.11"></span>ἐγκεφάλου νεύρων, τῷ πλείστῳ μέρει σφῶν αὐτῶν εἰς τοὺς
<span class="lb" data-page="2.839" data-line="12" id="p2.839.12"></span>τῆς γλώττης μῦς διανεμομένη. μικρὸν γάρ τι μόριον αὐτῶν
<span class="lb" data-page="2.839" data-line="13" id="p2.839.13"></span>ἀεὶ μὲν εἰς τοὺς κοινοὺς μῦς ἀφικνεῖται τοῦ τε θυροειδοῦς
<span class="lb" data-page="2.839" data-line="14" id="p2.839.14"></span>χόνδρου τοῦ λάρυγγος καὶ τῶν ταπεινῶν πλευρῶν τοῦ
<span class="lb" data-page="2.839" data-line="15" id="p2.839.15"></span>λαμβδοειδοῦς, οὐκ ἀεὶ δὲ καὶ εἰς ἄλλους τινάς. 
</p>
</section>
<section id="s9" title="Chapter 9">
<p>
<span class="lb" data-page="2.839" data-line="16" id="p2.839.16"></span>Ἐπιμίγνυται δ’, ὡς ἔφην, ἀλλήλοις τὰ
<span class="lb" data-page="2.839" data-line="17" id="p2.839.17"></span>κάτω τῆς κεφαλῆς φερόμενα νεῦρα, τό τε ἀπὸ τῆς γ΄ συζυγίας 
<span class="pb" data-page="2.840" id="p2.840"></span>
<span class="lb" data-page="2.840" data-line="1" id="p2.840.1"></span>καὶ τῶν νῦν εἰρημένων ἐσχάτων δυοῖν. καὶ μέντοι
<span class="lb" data-page="2.840" data-line="2" id="p2.840.2"></span>καὶ τῶν ἀπὸ τοῦ νωτιαίου νεύρων ἥ τε πρώτη καὶ ἡ δευτέρα
<span class="lb" data-page="2.840" data-line="3" id="p2.840.3"></span>συζυγία πολλὴν ἐπιμιξίαν ποιεῖται πρὸς ταῦτα τὰ νεῦρα.
<span class="lb" data-page="2.840" data-line="4" id="p2.840.4"></span>καὶ πολλάκις μέν σοι δόξει τὸ διῆκον ἐκ τοῦ ἑτέρου
<span class="lb" data-page="2.840" data-line="5" id="p2.840.5"></span>πρὸς <span class="milestone ed1page" data-n="206" data-unit="ed1page" id="ed1page.206"></span>τὸ ἕτερον οἷον δεσμός τις εἶναι μόνον ἀμφοῖν
<span class="lb" data-page="2.840" data-line="6" id="p2.840.6"></span>κοινός· ἐνίοτε δὲ τὸ μὲν ἕτερον τῶν νεύρων αὐξάνει, ὡς
<span class="lb" data-page="2.840" data-line="7" id="p2.840.7"></span>προστιθὲν ἀναμιγνύμενον, ἔλαττον δὲ ἐργάζεται θάτερον, ὡς
<span class="lb" data-page="2.840" data-line="8" id="p2.840.8"></span>ἂν ἀποχωρισθὲν αὐτοῦ. διὸ καὶ τεταραγμένοι τε πάντες
<span class="lb" data-page="2.840" data-line="9" id="p2.840.9"></span>εἰσὶν οἱ ἀνατομικοὶ περὶ τὴν τούτων τῶν νεύρων γνῶσιν,
<span class="lb" data-page="2.840" data-line="10" id="p2.840.10"></span>ἀλλήλοις τε διαπεφωνήκασιν ἐπὶ πλεῖστον, ἠγνοήκασι δὲ τὸ
<span class="lb" data-page="2.840" data-line="11" id="p2.840.11"></span>πλεῖστον ἐν ἑκάστῳ. τινὰ μὲν γὰρ, οὐδὲ διὰ παντὸς οὐ
<span class="lb" data-page="2.840" data-line="12" id="p2.840.12"></span>μόνον ἐπὶ πάντων φερόμενα τῶν ζώων, ἀλλ’ οὐδὲ ἐπὶ μόνων
<span class="lb" data-page="2.840" data-line="13" id="p2.840.13"></span>τῶν πιθήκων, ὡς μηδέποτε ἄλλως ἔχοντα γεγράφασιν·
<span class="lb" data-page="2.840" data-line="14" id="p2.840.14"></span>ἔνια δ’ οὐ μόνον ἐπὶ τῶν πιθήκων, ἀλλὰ καὶ τῶν ἄλλων
<span class="lb" data-page="2.840" data-line="15" id="p2.840.15"></span>ζώων, ὧν ἓξ ὑπάρχειν γένη δείκνυμι κατὰ τὰς ἀνατομικὰς
<span class="lb" data-page="2.840" data-line="16" id="p2.840.16"></span>ἐγχειρήσεις, ὡσαύτως ἔχειν διαπαντὸς, ἠγνόηται τελέως 
<span class="pb" data-page="2.841" id="p2.841"></span>
<span class="lb" data-page="2.841" data-line="1" id="p2.841.1"></span>αὐτοῖς. αὐτίκα γέ τοι, ὅπως τοῖς ἰδίοις τοῦ λάρυγγος μυσὶ
<span class="lb" data-page="2.841" data-line="2" id="p2.841.2"></span>ἐκ τῆς ἕκτης συζυγίας ἀπονενέμηται νεῦρα κατὰ τρεῖς ἐκφύσεις
<span class="lb" data-page="2.841" data-line="3" id="p2.841.3"></span>ἑκατέρωθεν, ὡς εἶναι τὰς πάσας ἓξ. ἔγνωσαν δ’
<span class="lb" data-page="2.841" data-line="4" id="p2.841.4"></span>ἔνιοι μὲν τὰς δύο μόνας αὐτῶν, ἔνιοι δ’ οὐδὲ ταύτας. 
</p>
</section>
<section id="s10" title="Chapter 10">
<p>
<span class="lb" data-page="2.841" data-line="5" id="p2.841.5"></span>Οἵ γε μὴν κοινοὶ πρὸς ἄλλα μόρια τοῦ
<span class="lb" data-page="2.841" data-line="6" id="p2.841.6"></span>λάρυγγος μύες οὐ διὰ παντὸς ἀπὸ τῆς ϛ΄ συζυγίας λαμβάνουσι
<span class="lb" data-page="2.841" data-line="7" id="p2.841.7"></span>νεῦρα, καθάπερ οὐδὲ οἱ τὸ λαμβδοειδές τε καὶ
<span class="lb" data-page="2.841" data-line="8" id="p2.841.8"></span>ὑοειδὲς ὀστοῦν ὀνομαζόμενον τῷ στέρνῳ συνάπτοντες· ὑπὲρ
<span class="lb" data-page="2.841" data-line="9" id="p2.841.9"></span>ὧν ἀκριβοῦται μὲν ἐν ταῖς ἀνατομικαῖς ἐγχειρήσεσιν, ἐν αἷς
<span class="lb" data-page="2.841" data-line="10" id="p2.841.10"></span>καὶ περὶ τῶν τριῶν λέγεται νεύρων τῆς νομῆς, τῶν διὰ τοῦ
<span class="lb" data-page="2.841" data-line="11" id="p2.841.11"></span>τρήματος, ὃ κατὰ τὸ τέλος ἐστὶ τῆς λαμβδοειδοῦς ῥαφῆς,
<span class="lb" data-page="2.841" data-line="12" id="p2.841.12"></span>εἰρημένων ἐκφύεσθαι, <span class="milestone ed2page" data-n="245" data-unit="ed2page" id="ed2page.245"></span>καίτοι γε ἑκάτερον ὀλίγου δεῖν
<span class="lb" data-page="2.841" data-line="13" id="p2.841.13"></span>ἅπαντες ἓν εἶναι νομίζουσιν, ὃ παραπεφυκὸς ταῖς καρωτίσιν
<span class="lb" data-page="2.841" data-line="14" id="p2.841.14"></span>ἀρτηρίαις εἰ βρόχῳ διαλαμβάνομεν, τὸ ζῶον αὐτίκα
<span class="lb" data-page="2.841" data-line="15" id="p2.841.15"></span>ἄφωνον γίνεται. παρὰ τούτων μὲν οὖν καὶ οἱ τοῦ λάρυγγος
<span class="lb" data-page="2.841" data-line="16" id="p2.841.16"></span>μύες ἀποβλαστήματα λαμβάνουσιν. τῶν δὲ ἄλλων δυοῖν
<span class="lb" data-page="2.841" data-line="17" id="p2.841.17"></span>τὸ μὲν εἰς ἑκατέρους τοῦ φάρυγγος μῦς καὶ τῆς γλώττης 
<span class="pb" data-page="2.842" id="p2.842"></span>
<span class="lb" data-page="2.842" data-line="1" id="p2.842.1"></span>τὴν ῥίζαν ἀφικνεῖται, τὸ δὲ ἐπί τε τὸν τῆς ὠμοπλάτης
<span class="lb" data-page="2.842" data-line="2" id="p2.842.2"></span>μῦν καὶ τὸν πλατὺν καί τινας ἄλλους τῶν τῇδε. λελήθασι
<span class="lb" data-page="2.842" data-line="3" id="p2.842.3"></span>δ’ αὐτοὺς καὶ τῶν παραφυομένων ταῖς ἀρτηρίαις οὐκ ὀλίγαι
<span class="lb" data-page="2.842" data-line="4" id="p2.842.4"></span>τῶν ἀποφύσεων, ἃς διά τε τοῦ τραχήλου καὶ τοῦ θώρακος
<span class="lb" data-page="2.842" data-line="5" id="p2.842.5"></span>φερόμενα ποιεῖται, πρὶν ἐμπίπτειν τῷ σώματι τῆς γαστρὸς,
<span class="lb" data-page="2.842" data-line="6" id="p2.842.6"></span>εἰς ὅπερ ἡ πλείστη μοῖρα καταφύεταί τε καὶ διασπείρεται
<span class="lb" data-page="2.842" data-line="7" id="p2.842.7"></span>τῶν νεύρων τούτων. ἀλλ’ ἐκεῖνο θαυμαστὸν, ὅτι
<span class="lb" data-page="2.842" data-line="8" id="p2.842.8"></span>ταῖς μὲν φρεσὶν ἐξ αὐτῶν τινα λέγουσιν ἀπονέμεσθαι μόρια,
<span class="lb" data-page="2.842" data-line="9" id="p2.842.9"></span>μηδ’ ὅλως λαμβανουσῶν τῶν φρενῶν ἐκ ταύτης τῆς συζυγίας
<span class="lb" data-page="2.842" data-line="10" id="p2.842.10"></span>μηδὲ τὸ σμικρότατον· ὅτι δ’ ἐκ μέσου τοῦ θώρακος
<span class="lb" data-page="2.842" data-line="11" id="p2.842.11"></span>ἀνάπαλιν ἥκει τινὰ μόρια ἐκ τούτων τῶν νεύρων ἐπί τινας
<span class="lb" data-page="2.842" data-line="12" id="p2.842.12"></span>τοῦ λάρυγγος μῦς, οὐκ ἔτι λέγουσιν, οὐδ’ ἥντινα δύναμιν
<span class="lb" data-page="2.842" data-line="13" id="p2.842.13"></span>ἔχουσιν ταῦτα. καί τοι τοιαῦτα τῆς ἀφωνίας ἐστὶν αἴτια
<span class="lb" data-page="2.842" data-line="14" id="p2.842.14"></span>τοῖς ζώοις βλαβέντα, καὶ ἡ μεγάλη συζυγία τῶν παρὰ τῆς
<span class="lb" data-page="2.842" data-line="15" id="p2.842.15"></span>ἀρτηρίας νεύρων, ὅτι ταῦτά ἐστιν αὐτῶν μόρια, τὴν φωνὴν
<span class="lb" data-page="2.842" data-line="16" id="p2.842.16"></span>ἀναιρεῖν πέφυκεν, εἰ βλαβείη. ποικίλη δὲ καὶ ἡ μετὰ τὰς 
<span class="pb" data-page="2.843" id="p2.843"></span>
<span class="lb" data-page="2.843" data-line="1" id="p2.843.1"></span>φρένας νομὴ τῶν νεύρων τούτων. καὶ γὰρ παρὰ τοῦ κατὰ
<span class="lb" data-page="2.843" data-line="2" id="p2.843.2"></span>τοῦτο τὸ μέρος νωτιαίου λαμβάνει τινὰ μόρια, καὶ διασπείρει
<span class="lb" data-page="2.843" data-line="3" id="p2.843.3"></span>πρὸς τὰ ταύτης σπλάγχνα, καὶ τοῖς εἰρημένοις ἔμπροσθεν
<span class="lb" data-page="2.843" data-line="4" id="p2.843.4"></span>ἀπὸ τῆς τρίτης συζυγίας καταφέρεσθαι διά τε τοῦ
<span class="lb" data-page="2.843" data-line="5" id="p2.843.5"></span>τραχήλου καὶ τοῦ θώρακος ἀναμίγνυται. καίτοι γε ἅπαντες
<span class="lb" data-page="2.843" data-line="6" id="p2.843.6"></span>αὐτὰ πάλιν ταῦτα τὰ παρὰ τὰς ῥίζας τῶν πλευρῶν καταφερόμενα
<span class="lb" data-page="2.843" data-line="7" id="p2.843.7"></span>τῆς ἕκτης συζυγίας ἀποβλαστήματα εἶναι δοκοῦσιν.
<span class="lb" data-page="2.843" data-line="8" id="p2.843.8"></span>ποικίλη δὲ καὶ ἡ τούτων ἐπιμιξία πρός τε τὰ τῶν
<span class="lb" data-page="2.843" data-line="9" id="p2.843.9"></span>μεσοπλευρίων νεῦρα καὶ τὰ κατ’ ὀσφὺν σχεδὸν ἅπαντα τὰ
<span class="lb" data-page="2.843" data-line="10" id="p2.843.10"></span>σμικρὰ καὶ τὸ λείψανον τῶν ἐπὶ τὸ στόμα τῆς κοιλίας
<span class="lb" data-page="2.843" data-line="11" id="p2.843.11"></span>ἐλθόντων. ποικίλη δὲ νομὴ καὶ κατὰ τὴν ἐκτὸς τοῦ
<span class="lb" data-page="2.843" data-line="12" id="p2.843.12"></span>περιτοναίου χώραν, ἣν οὐ πρόκειται νῦν εἰς ἐσχάτην ἀκρίβειαν
<span class="lb" data-page="2.843" data-line="13" id="p2.843.13"></span>ἐξηγήσασθαι. ἀλλὰ μὴν ἱκανῶς ἐστιν οὐκ ἀγνοεῖν,
<span class="lb" data-page="2.843" data-line="14" id="p2.843.14"></span>ὅτι εἰς τὸ ἧπάρ τε καὶ τὸν σπλῆνα καὶ τοὺς νεφροὺς, ἔτι
<span class="lb" data-page="2.843" data-line="15" id="p2.843.15"></span>δὲ πρὸ τούτων εἰς ὅλην τὴν γαστέρα καὶ πάντα τὰ
<span class="lb" data-page="2.843" data-line="16" id="p2.843.16"></span>σπλάγχνα τὰ ἐξ ἐγκεφάλου νεῦρα ταύτῃ μὲν ἀπὸ τῆς τρίτης,
<span class="lb" data-page="2.843" data-line="17" id="p2.843.17"></span>ὡς εἴρηται, συζυγίας, ταύτῃ δὲ τῆς ἕκτης ἀφικνούμενα 
<span class="pb" data-page="2.844" id="p2.844"></span>
<span class="lb" data-page="2.844" data-line="1" id="p2.844.1"></span>φαίνεται. ὅτι δὲ καὶ ὁ πνεύμων τε καὶ ἡ καρδία ἀπὸ τῆς
<span class="lb" data-page="2.844" data-line="2" id="p2.844.2"></span>ἕκτης συζυγίας τινὰ τῶν νεύρων μοῖραν ἐν τῷ τραχήλῳ
<span class="lb" data-page="2.844" data-line="3" id="p2.844.3"></span>λαμβάνουσιν, ἅπαντες μὲν δὴ ἐγνώρισαν. ἀλλὰ μὴν περὶ
<span class="lb" data-page="2.844" data-line="4" id="p2.844.4"></span>νεύρων τῶν ἀπ’ ἐγκεφάλου ἐπιφυομένων ταῦτα τοῖς εἰσαγομένοις
<span class="lb" data-page="2.844" data-line="5" id="p2.844.5"></span>ἐξαρκεῖ. περὶ δὲ τῶν ἀπὸ τοῦ νωτιαίου ἀφικνουμένων
<span class="lb" data-page="2.844" data-line="6" id="p2.844.6"></span>ἐφεξῆς λεκτέον, ἐν οἷς οἱ πάντες ἀνατομικοὶ ἥμαρτον.
<span class="lb" data-page="2.844" data-line="7" id="p2.844.7"></span>τὰς δὲ τῶν σφαλμάτων αἰτίας νῦν μὴ καιρός ἐστι
<span class="lb" data-page="2.844" data-line="8" id="p2.844.8"></span>διεξέρχεσθαι, ἐπειδὴ αὐτὰς ἤδη ἐν ταῖς ἀνατομικαῖς ἐγχειρήσεσιν
<span class="lb" data-page="2.844" data-line="9" id="p2.844.9"></span>ἐξηγησάμην. ἀλλ’ ὅμως τῶν παλαιῶν μεμνῆσθαι
<span class="lb" data-page="2.844" data-line="10" id="p2.844.10"></span>διὰ τοῦτο ἀναγκάζομαι, ὅτι γ’ ἐκείνοις τοῖς αὐτῶν βιβλία
<span class="lb" data-page="2.844" data-line="11" id="p2.844.11"></span>μὲν ἀναγιγνώσκουσιν, ἀλλὰ μὴ μετ’ ἐμοῦ τὰ διὰ τῶν ἀνατομῶν
<span class="lb" data-page="2.844" data-line="12" id="p2.844.12"></span>φαινόμενα εἰσορῶσιν ἄδηλον εἶναι δόξει, πότερον
<span class="lb" data-page="2.844" data-line="13" id="p2.844.13"></span>ἅπαντες ἐκεῖνοι ἢ μόνος ἐγὼ ἥμαρτον. 
</p>
</section>
<section id="s11" title="Chapter 11">
<p>
<span class="lb" data-page="2.844" data-line="14" id="p2.844.14"></span>
<span class="milestone ed2page" data-n="246" data-unit="ed2page" id="ed2page.246"></span>Πρώτη μὲν οὖν συζυγία τῶν ἀπὸ τοῦ
<span class="lb" data-page="2.844" data-line="15" id="p2.844.15"></span>νωτιαίου νεύρων ἐκφύεται διατετρημένου τοῦ πρώτου σπονδύλου
<span class="lb" data-page="2.844" data-line="16" id="p2.844.16"></span>τρήμασι τούτων τῶν τοῖς πρώτοις ϛ΄ σπονδύλοις κοινῶν
<span class="lb" data-page="2.844" data-line="17" id="p2.844.17"></span>ὑπαρχόντων διαφερομένοις. τὰ μὲν γὰρ ἐν ταῖς ἐγκαρσίαις
<span class="lb" data-page="2.844" data-line="18" id="p2.844.18"></span>ἀποφύσεσίν ἐστι καὶ οὐδαμῶς τοῦ μυελοῦ ἅπτονται· τὰ δὲ 
<span class="pb" data-page="2.845" id="p2.845"></span>
<span class="lb" data-page="2.845" data-line="1" id="p2.845.1"></span>ἁπτόμενα δύο ἐστὸν ἑτέρω, δι’ ὧν ἡ πρώτη νεύρων ἐκπίπτει
<span class="lb" data-page="2.845" data-line="2" id="p2.845.2"></span>συζυγία, μίαν μὲν ἔχουσα κατ’ αὐτὸν τὸν νωτιαῖον
<span class="lb" data-page="2.845" data-line="3" id="p2.845.3"></span>ῥίζαν, εὐθὺς δὲ δίχα σχισθεῖσα, τῷ μὲν ἑτέρῳ τῶν μορίων
<span class="lb" data-page="2.845" data-line="4" id="p2.845.4"></span>ὀπίσω φέρεται, τῷ δὲ θατέρῳ πρὸς τὰ πλάγια. αὕτη μὲν
<span class="lb" data-page="2.845" data-line="5" id="p2.845.5"></span>οὖν μικρά ἐστιν ἡ τῶν νεύρων συζυγία ἐν τούτοις τοῖς ζώοις,
<span class="lb" data-page="2.845" data-line="6" id="p2.845.6"></span>ἐν οἷς οἱ πρῶτοι σπόνδυλοι μικροί εἰσιν, ὥσπερ ἐν τοῖς πιθήκοις,
<span class="lb" data-page="2.845" data-line="7" id="p2.845.7"></span>μεγάλη δὲ, ἐν οἷς μεγάλοι, ὥσπερ ἐν τοῖς καρχαρόδουσί
<span class="lb" data-page="2.845" data-line="8" id="p2.845.8"></span>τε καὶ κερασφόροις. ἐν τούτοις οὖν διὰ μὲν αὐτὸ τὸ
<span class="lb" data-page="2.845" data-line="9" id="p2.845.9"></span>μέγεθος ἡ νεύρων ἔκφυσις ἡ πρὸς τὰ πλάγια ἀφικνουμένη
<span class="lb" data-page="2.845" data-line="10" id="p2.845.10"></span>εἰς πλείστους μῦς διασπείρεται, τοὺς ἐν ταῖς ἀνατομικαῖς ἐγχειρήσεσιν
<span class="lb" data-page="2.845" data-line="11" id="p2.845.11"></span>εἰρημένους. ἐν πιθήκοις δὲ τοῖς τῷ ἀνθρώπῳ ἐν
<span class="lb" data-page="2.845" data-line="12" id="p2.845.12"></span>ἄλλοις τε πλείστοις μέρεσι καὶ μάλιστα ἐν τραχήλῳ ὁμοιοτάτοις
<span class="lb" data-page="2.845" data-line="13" id="p2.845.13"></span>εἰς μόνους τοὺς περὶ τὴν διάρθρωσιν τῆς κεφαλῆς
<span class="lb" data-page="2.845" data-line="14" id="p2.845.14"></span>μῦς ἡ πρώτη νενέμηται συζυγία, καὶ αὐτοὺς οὐκ ἀκριβῶς
<span class="lb" data-page="2.845" data-line="15" id="p2.845.15"></span>ὑπὸ τῶν ἀνατομικῶν ἐγνωσμένους. 
</p>
</section>
<section id="s12" title="Chapter 12">
<p>
<span class="lb" data-page="2.845" data-line="16" id="p2.845.16"></span>Ἡ δὲ δευτέρα τῶν ἀπὸ τοῦ νωτιαίου συζυγία
<span class="lb" data-page="2.845" data-line="17" id="p2.845.17"></span>νεύρων ἐκ τῶν ὀπίσω μὲν ἀνίσχει καὶ αὐτὴ μερῶν, οὐ 
<span class="pb" data-page="2.846" id="p2.846"></span>
<span class="lb" data-page="2.846" data-line="1" id="p2.846.1"></span>μὴν διὰ τρημάτων γέ τινων, καθάπερ ἡ πρώτη. χώρα γάρ
<span class="lb" data-page="2.846" data-line="2" id="p2.846.2"></span>τίς ἐστι καθ’ ἑκάτερον μέρος τῆς ἀκάνθης γυμνὴ τῶν κατὰ
<span class="lb" data-page="2.846" data-line="3" id="p2.846.3"></span>τοὺς σπονδύλους ὀστῶν ἐν τῷ μεταξὺ τοῦ τε πρώτου καὶ
<span class="lb" data-page="2.846" data-line="4" id="p2.846.4"></span>τοῦ δευτέρου, καθ’ ἣν ἐκφύεται τὰ νεῦρα, μέρει μέν τινι
<span class="lb" data-page="2.846" data-line="5" id="p2.846.5"></span>καὶ ταῦτα διὰ τῶν πλαγίων ἐπὶ τὰ πρόσω φερόμενα, συμπλεκόμενά
<span class="lb" data-page="2.846" data-line="6" id="p2.846.6"></span>τε τοῖς κατὰ τὴν πρώτην καὶ τρίτην συζυγίαν
<span class="lb" data-page="2.846" data-line="7" id="p2.846.7"></span>νεύροις, ὥσπερ καὶ ἡ τρίτη τοῖς ἀπ’ ἐγκεφάλου ἐκφυομένοις·
<span class="lb" data-page="2.846" data-line="8" id="p2.846.8"></span>ἡ πλείστη δ’ αὐτῶν μοῖρα τοῖς ὀπίσω τοῦ τραχήλου
<span class="lb" data-page="2.846" data-line="9" id="p2.846.9"></span>διανέμεται μυσὶν, ἀφ’ ὧν αἱ τῶν πρώτων σπονδύλων πρὸς
<span class="lb" data-page="2.846" data-line="10" id="p2.846.10"></span>ἀλλήλους τε καὶ τὴν κεφαλὴν γίγνονται κινήσεις, μετὰ τοῦ
<span class="lb" data-page="2.846" data-line="11" id="p2.846.11"></span>καὶ διδόναι τι τοῖς πλατέσι μυσὶ τοῖς κινοῦσι τὰς γνάθους.
<span class="lb" data-page="2.846" data-line="12" id="p2.846.12"></span>ὅσον δ’ ὑπόλοιπον αὐτῶν ἐστιν, ἐπὶ τὴν κεφαλὴν ἀναφέρεται
<span class="lb" data-page="2.846" data-line="13" id="p2.846.13"></span>τοῦτο, τὴν ὀπίσω χώραν αὐτῆς ἅπασαν διαπλέκον,
<span class="lb" data-page="2.846" data-line="14" id="p2.846.14"></span>τά τε περὶ τὰ ὦτα μόρια, καὶ τὰ μέχρι τῆς κορυφῆς τε καὶ
<span class="lb" data-page="2.846" data-line="15" id="p2.846.15"></span>τῆς ἀρχῆς τοῦ βρέγματος. οὕτως μὲν καὶ τὸ εἰς πρόσω φερόμενον
<span class="lb" data-page="2.846" data-line="16" id="p2.846.16"></span>σχεδὸν καὶ αὐτὸ εἰς ἅπαν τὸ πρόσω τῆς κεφαλῆς
<span class="lb" data-page="2.846" data-line="17" id="p2.846.17"></span>μέρος διασπείρεται. 
</p>
</section>
<section id="s13" title="Chapter 13">
<p>
<span class="lb" data-page="2.846" data-line="18" id="p2.846.18"></span>Ἡ δὲ τρίτη συζυγία τῶν ἀπὸ τοῦ νωτιαίου 
<span class="pb" data-page="2.847" id="p2.847"></span>
<span class="lb" data-page="2.847" data-line="1" id="p2.847.1"></span>νεύρων ἐκ μὲν τῶν πλαγίων μερῶν φύεται, καθ’ ὃ συμβάλλοντες
<span class="lb" data-page="2.847" data-line="2" id="p2.847.2"></span>ἀλλήλοις ὁ δεύτερός τε καὶ τρίτος σπόνδυλος
<span class="lb" data-page="2.847" data-line="3" id="p2.847.3"></span>ἐργάζονται τρῆμα κοινὸν στρογγύλον, ἴσον εὖρος τῷ
<span class="lb" data-page="2.847" data-line="4" id="p2.847.4"></span>
<span class="milestone ed2page" data-n="247" data-unit="ed2page" id="ed2page.247"></span>πάχει τοῦ νεύρου. σχιζομένη δ’ αὐτίκα τῷ μὲν ἑτέρῳ
<span class="lb" data-page="2.847" data-line="5" id="p2.847.5"></span>τῶν μερῶν ὀπίσω φέρεται διὰ βάθους τῶν ἐνταῦθα μυῶν,
<span class="lb" data-page="2.847" data-line="6" id="p2.847.6"></span>ἀπονεμήσεις αὐτοῖς διδοῦσά τινας· ἔπειτα ἀνίσχει παρ’ αὐτὴν
<span class="lb" data-page="2.847" data-line="7" id="p2.847.7"></span>τὴν ἄκανθαν τῆς ῥάχεως. ἐντεῦθέν τε πάλιν ἐπὶ τὰ πρόσω
<span class="lb" data-page="2.847" data-line="8" id="p2.847.8"></span>φέρεται τὸ νεῦρον τοῦτο λοξὸν, εἰς τοὺς ὀπίσω τοῦ ὠτὸς
<span class="lb" data-page="2.847" data-line="9" id="p2.847.9"></span>μῦς διασπειρόμενον, ἓν ἑκατέρωθεν· τοῦτο γὰρ ἀεὶ, κᾂν
<span class="lb" data-page="2.847" data-line="10" id="p2.847.10"></span>μὴ λέγω, ὑπό σου ἐνθυμούμενον βούλομαι. τῷ δὲ ἑτέρῳ
<span class="lb" data-page="2.847" data-line="11" id="p2.847.11"></span>τῶν μερῶν πρόσω φερομένῳ αὐτὴ τρίτη ἡ συζυγία, καθ’.
<span class="lb" data-page="2.847" data-line="12" id="p2.847.12"></span>ἣν ὁ λόγος ἐστὶ, προσχώροις ἐκφύσεσιν ἐπιμίγνυται, ἀπονεμήσεις
<span class="lb" data-page="2.847" data-line="13" id="p2.847.13"></span>τέ τινας ἄλλοις τε τοῖς ἐκεῖ οὖσι σώμασι, καὶ τοῖς
<span class="lb" data-page="2.847" data-line="14" id="p2.847.14"></span>πλατέσι μυσὶ, τοῖς δὲ καὶ τούτοις πρόσω τοῦ ὠτὸς πέμπει,
<span class="lb" data-page="2.847" data-line="15" id="p2.847.15"></span>καὶ τοῖς τὰς γνάθους κινοῦσι, καὶ τοῖς ἀνανεύουσιν ὅλον
<span class="lb" data-page="2.847" data-line="16" id="p2.847.16"></span>τὸν τράχηλον ὀπίσω κατὰ τῆς συμπάσης κεφαλῆς διανέμεται.
<span class="lb" data-page="2.847" data-line="17" id="p2.847.17"></span>ἐπιμίγνυται δ’ αὐταῖς τὸ πρόσω φερόμενον ἀμφοτέραις ταῖς 
<span class="pb" data-page="2.848" id="p2.848"></span>
<span class="lb" data-page="2.848" data-line="1" id="p2.848.1"></span>συζυγίαις, τῇ τε πρόσθεν εἰρημένῃ τῇ δευτέρᾳ καὶ τῇ
<span class="lb" data-page="2.848" data-line="2" id="p2.848.2"></span>μετὰ ταῦτα ῥηθησομένῃ τῇ τετάρτῃ. καὶ τήν γ’ ἀκριβῆ
<span class="lb" data-page="2.848" data-line="3" id="p2.848.3"></span>νομὴν, ἣν ἐν τοῖς πρόσω τοῦ τραχήλου μέρεσιν ἡ σύζευξις
<span class="lb" data-page="2.848" data-line="4" id="p2.848.4"></span>αὐτῶν ἴσχει, καθ’ ἕτερον εἰρήσεται λόγον. ἐν δὲ τῷ παρόντι
<span class="lb" data-page="2.848" data-line="5" id="p2.848.5"></span>χρὴ γινώσκειν τοσοῦτον, ὡς ἡ τρίτη καὶ τετάρτη συζυγία
<span class="lb" data-page="2.848" data-line="6" id="p2.848.6"></span>τοῖς τε κοινοῖς τοῦ τραχήλου καὶ τῆς κεφαλῆς μυσὶν
<span class="lb" data-page="2.848" data-line="7" id="p2.848.7"></span>αὐτὴ χορηγεῖ τὰ νεῦρα, καὶ τοῖς τὰς γνάθους κινοῦσιν, ὥσπερ
<span class="lb" data-page="2.848" data-line="8" id="p2.848.8"></span>γε καὶ τοῖς ὀπίσω τῶν ὤτων ἅπασι μέρεσι. 
</p>
</section>
<section id="s14" title="Chapter 14">
<p>
<span class="lb" data-page="2.848" data-line="9" id="p2.848.9"></span>Αἱ δ’ ἐφεξῆς συζυγίαι κοινὸν μὲν ἔχουσιν
<span class="lb" data-page="2.848" data-line="10" id="p2.848.10"></span>ἅπασαι τὸ διάτρημα, δι’ οὗ ἐκπίπτει τὰ νεῦρα, κοινὸν δ’
<span class="lb" data-page="2.848" data-line="11" id="p2.848.11"></span>ἐπὶ τούτων καὶ τὸ σχίζεσθαι κατὰ μὲν τὴν ἔκφυσιν αὐτίκα,
<span class="lb" data-page="2.848" data-line="12" id="p2.848.12"></span>φέρεσθαί τε τῷ μὲν ἑτέρῳ τῷ ἐλάττονι εἰς τὰ πρόσω, τῷ
<span class="lb" data-page="2.848" data-line="13" id="p2.848.13"></span>δὲ ἑτέρῳ τῷ μείζονι διὰ βάθους· καὶ πρῶτον μὲν ὡς ἐπὶ
<span class="lb" data-page="2.848" data-line="14" id="p2.848.14"></span>τὴν ἄκανθαν, ἐντεῦθεν δὲ πάλιν εἰς τὰ πρόσω τοῦ πλατέος
<span class="lb" data-page="2.848" data-line="15" id="p2.848.15"></span>μυὸς τοῦ τὴν γνάθον ἀπάγοντος ἐπὶ τὰ πλάγια μέρη
<span class="lb" data-page="2.848" data-line="16" id="p2.848.16"></span>σὺν τοῖς χείλεσι, χωρὶς τοῦ κινῆσαι τὸ τῆς γένυος τῆς κάτω
<span class="lb" data-page="2.848" data-line="17" id="p2.848.17"></span>ὀστοῦν, ὃν μηδ’ αὐτὸν ἐγίνωσκον οἱ ἀνατομικοὶ, καίτοι 
<span class="pb" data-page="2.849" id="p2.849"></span>
<span class="lb" data-page="2.849" data-line="1" id="p2.849.1"></span>σαφεστάτης τῆς ἐνεργείας ἐχόμενον. Ἔτι δὲ καὶ τοῦτο κοινὸν
<span class="lb" data-page="2.849" data-line="2" id="p2.849.2"></span>ἁπάσαις ταῖς ἐφεξῆς συζυγίαις ἐστὶν, ὡς αὐτίκα μετὰ
<span class="lb" data-page="2.849" data-line="3" id="p2.849.3"></span>τὴν πρώτην ἔκφυσιν ἀπονέμησίν τινα βραχεῖαν αὐτῶν εἰς
<span class="lb" data-page="2.849" data-line="4" id="p2.849.4"></span>τοὺς ῥαχίτας νέμεσθαι μῦς. Καὶ μέντοι κᾀν τῷ φέρεσθαι
<span class="lb" data-page="2.849" data-line="5" id="p2.849.5"></span>πρὸς τὴν ῥάχιν ὀπίσω πᾶσιν ὑπάρχει τοῖς νεύροις τούτοις
<span class="lb" data-page="2.849" data-line="6" id="p2.849.6"></span>κοινὸν, ἀποφύσεις τινὰς διδόναι τοῖς κοινοῖς τραχήλου τε
<span class="lb" data-page="2.849" data-line="7" id="p2.849.7"></span>καὶ κεφαλῆς μυσί. πάντες γὰρ οἵ τε ἐν τοῖς πρόσω τοῦ
<span class="lb" data-page="2.849" data-line="8" id="p2.849.8"></span>τραχήλου μύες, οἵ τ’ ἐν τοῖς πλαγίοις, ἀπὸ τούτων τῶν συζυγιῶν
<span class="lb" data-page="2.849" data-line="9" id="p2.849.9"></span>λαμβάνουσι νεῦρα, χωρὶς ἐκείνων, οὓς προεῖπον ἐκ
<span class="lb" data-page="2.849" data-line="10" id="p2.849.10"></span>τῶν ἀπ’ ἐγκεφάλου συζυγιῶν ἀπονέμεσθαί τι. ταῦτα μὲν
<span class="lb" data-page="2.849" data-line="11" id="p2.849.11"></span>οὖν ἁπάντων κοινὰ τῶν καθ’ ὅλον τὸν τράχηλον, τὸν
<span class="lb" data-page="2.849" data-line="12" id="p2.849.12"></span>μὲν τράχηλον (ἐν πᾶσιν αὐτοῖς ζώοις τοῖς μὴ πάνυ ἀνομοίας
<span class="lb" data-page="2.849" data-line="13" id="p2.849.13"></span>τῇ ἀνθρωπίνῃ φύσεως ἐχομένοις) ἑπτὰ σπονδύλων
<span class="lb" data-page="2.849" data-line="14" id="p2.849.14"></span>ὄντα. 
</p>
</section>
<section id="s15" title="Chapter 15">
<p>
<span class="lb" data-page="2.849" data-line="15" id="p2.849.15"></span>
<span class="milestone ed2page" data-n="248" data-unit="ed2page" id="ed2page.248"></span>Ὅσα δὲ καθ’ ἑκάστην εἰσὶν ἴδια,
<span class="lb" data-page="2.849" data-line="16" id="p2.849.16"></span>ταῦτα μὲν ἀκριβῶς καὶ ἐν ταῖς ἀνατομικαῖς ἐγχειρήσεσι
<span class="lb" data-page="2.849" data-line="17" id="p2.849.17"></span>προείρηται, νῦν δὲ καὶ κεφαλαιωδῶς ἐμὲ λέγειν, ὡς κατὰ
<span class="lb" data-page="2.849" data-line="18" id="p2.849.18"></span>δύναμιν μικροτάτῳ τῷ λόγῳ συλλαμβάνοντα, ἀναγκαῖόν 
<span class="pb" data-page="2.850" id="p2.850"></span>
<span class="lb" data-page="2.850" data-line="1" id="p2.850.1"></span>ἐστιν. Οἱ μὲν πάντες ἐν τοῖς ἐμπροσθίοις τε καὶ πλαγίοις
<span class="lb" data-page="2.850" data-line="2" id="p2.850.2"></span>τοῦ τραχήλου μέρεσιν ὑπάρχουσι μύες, οἳ ἀπ’ αὐτῶν συζυγιῶν
<span class="lb" data-page="2.850" data-line="3" id="p2.850.3"></span>τὰ νεῦρα λαμβάνουσι, πλὴν τούτων μυῶν, εἰς οὓς
<span class="lb" data-page="2.850" data-line="4" id="p2.850.4"></span>ἀπὸ συζυγιῶν ἐξ ἐγκεφάλου ἐκφυομένων τι διανέμεσθαι
<span class="lb" data-page="2.850" data-line="5" id="p2.850.5"></span>προειρήκαμεν. Καὶ προεγνωσμένων τούτων, εὔδηλον ἤδη
<span class="lb" data-page="2.850" data-line="6" id="p2.850.6"></span>τὸ καθ’ ἑκάστην τῶν ἐφεξῆς συζυγιῶν ἴδιον, ᾧ πρόσεχε τὸν
<span class="lb" data-page="2.850" data-line="7" id="p2.850.7"></span>νοῦν. Ἀπὸ μὲν τῆς τετάρτης, ἥτις ἐκφύεται μεταξὺ τοῦ τρίτου
<span class="lb" data-page="2.850" data-line="8" id="p2.850.8"></span>καὶ τετάρτου σπονδύλου, βραχὺ πάντη νεύριον ἐν πιθήκοις
<span class="lb" data-page="2.850" data-line="9" id="p2.850.9"></span>ἐπὶ τὴν ἑξῆς ἀφικνεῖται συζυγίαν, ἀναμιγνύμενον αὐτῇ,
<span class="lb" data-page="2.850" data-line="10" id="p2.850.10"></span>καθ’ ὃ πρῶτον ἀνίσχει ἐν τοῖς δ’ ἄλλοις ζώοις μὴ πολλάκις
<span class="lb" data-page="2.850" data-line="11" id="p2.850.11"></span>δὴ ταύτην ἀνάμιξιν γίνεσθαι συνορῶμεν. ἀπὸ δὲ ταύτης
<span class="lb" data-page="2.850" data-line="12" id="p2.850.12"></span>ἐφεξῆς ἡ πέμπτη συζυγία μετὰ τὸν τέταρτον σπόνδυλον
<span class="lb" data-page="2.850" data-line="13" id="p2.850.13"></span>ἐκφύεται· καὶ αὐτῆς ἓν μέν τι μόριον σμικρὸν εἰς τὸ
<span class="lb" data-page="2.850" data-line="14" id="p2.850.14"></span>κάταντες φέρεται, μελλῆσον, εἰ προσλάβοι τινὰ παρὰ τῶν
<span class="lb" data-page="2.850" data-line="15" id="p2.850.15"></span>ἑξῆς μόρια σμικρὰ, τὸ τοῦ διαφράγματος ἔσεσθαι νεῦρον.
<span class="lb" data-page="2.850" data-line="16" id="p2.850.16"></span>ἐκ μὲν γὰρ τῆς τετάρτης συζυγίας ἀραχνοειδῆ τινα μοῖραν
<span class="lb" data-page="2.850" data-line="17" id="p2.850.17"></span>τῷ διαφράγματι κατέπεμψεν ἡ φύσις· ἐκ δὲ τῆς πέμπτης 
<span class="pb" data-page="2.851" id="p2.851"></span>
<span class="lb" data-page="2.851" data-line="1" id="p2.851.1"></span>ἀξιόλογον· εἶτα ἐκ τῆς ϛ΄ ἑτέραν, ἐλάττω μὲν ταύτης, μείζω
<span class="lb" data-page="2.851" data-line="2" id="p2.851.2"></span>δὲ τῆς πρώτης. ἕτερον δὲ μεῖζον τούτου ἐπὶ τὸ τῆς
<span class="lb" data-page="2.851" data-line="3" id="p2.851.3"></span>ὠμοπλάτης ὑψηλὸν ἀναφέρεται, τὸ δὲ λοιπὸν ἅπαν ἐν τῷ
<span class="lb" data-page="2.851" data-line="4" id="p2.851.4"></span>κοινῷ λόγῳ τῆς κατασχίσεως εἴρηται. τῶν δ’ ἐφεξῆς συζυγιῶν
<span class="lb" data-page="2.851" data-line="5" id="p2.851.5"></span>ἡ μὲν ἕκτη μετὰ τὸν πέμπτον, ἡ δὲ ἑβδόμη μετὰ
<span class="lb" data-page="2.851" data-line="6" id="p2.851.6"></span>τὸν ἕκτον, ἡ δὲ ὀγδόη μετὰ τὸν ἕβδομον ἀνίσχει σπόνδυλον,
<span class="lb" data-page="2.851" data-line="7" id="p2.851.7"></span>ἐκ τῶν κοινῶν, ὡς εἴρηται, τρημάτων, ἐπιμιγνύμεναι δ’ ἀλλήλαις
<span class="lb" data-page="2.851" data-line="8" id="p2.851.8"></span>ἐπί τε τὰ σιμὰ τῶν ὠμοπλατῶν φέρονται καὶ τὸν
<span class="lb" data-page="2.851" data-line="9" id="p2.851.9"></span>βραχίονα διὰ τῆς μασχάλης. 
</p>
</section>
<section id="s16" title="Chapter 16">
<p>
<span class="lb" data-page="2.851" data-line="10" id="p2.851.10"></span>Ἄλλη δ’ ἐφεξῆς συζυγία αὐτῆς προειρημέναις
<span class="lb" data-page="2.851" data-line="11" id="p2.851.11"></span>ταῖς συζυγίαις ἐπιμίγνυται τὸ πλεῖστον μέρος ἐκ τῶν
<span class="lb" data-page="2.851" data-line="12" id="p2.851.12"></span>τοῦ θώρακος ἤδη σπονδύλων ἐκφυομένη μεταξὺ τοῦ πρώτου
<span class="lb" data-page="2.851" data-line="13" id="p2.851.13"></span>καὶ δευτέρου κατ’ αὐτόν. μέρος μὲν οὖν τι σμικρὸν αὐτῆς
<span class="lb" data-page="2.851" data-line="14" id="p2.851.14"></span>εἴς τε τὸ πρῶτον κατασχίζεται μεσοπλεύριον καὶ εἰς τοὺς
<span class="lb" data-page="2.851" data-line="15" id="p2.851.15"></span>ῥαχίτας ὀπίσω μῦς ἀφικνεῖται· τὸ δ’ ἄλλο πᾶν ὑπὲρ τὴν
<span class="lb" data-page="2.851" data-line="16" id="p2.851.16"></span>πρώτην ἀνατεινόμενον πλευρὰν συνάπτεται τῷ μετὰ τὸν
<span class="lb" data-page="2.851" data-line="17" id="p2.851.17"></span>ἕβδομον σπόνδυλον νεύρῳ. κᾄπειτα οὕτως ἄμφω τε ταῦτα
<span class="lb" data-page="2.851" data-line="18" id="p2.851.18"></span>καὶ τὰ ἄλλα τὰ προειρημένα διὰ τῆς μασχάλης ἐπί τε τὰ 
<span class="pb" data-page="2.852" id="p2.852"></span>
<span class="lb" data-page="2.852" data-line="1" id="p2.852.1"></span>σιμὰ τῶν ὠμοπλατῶν καὶ τὸν βραχίονα φέρεται, μιγνύμενά
<span class="lb" data-page="2.852" data-line="2" id="p2.852.2"></span>πως πρὸς ἄλληλα καὶ ἀντεμπλεκόμενα. διανέμεται δὲ πολὺ
<span class="lb" data-page="2.852" data-line="3" id="p2.852.3"></span>μὲν αὐτῶν εἴς τε τοὺς βραχίονος μῦς καὶ τοὺς τοῦ πήχεως·
<span class="lb" data-page="2.852" data-line="4" id="p2.852.4"></span>ὅσον δὲ ὑπόλοιπον, εἰς ἄκραν χεῖρα διασπείρεται.
<span class="lb" data-page="2.852" data-line="5" id="p2.852.5"></span>κατ’ εὐθὺ δὲ μάλιστά ἐστι τῇ μὲν ἐσχάτῃ τῶν εἰρημένων
<span class="lb" data-page="2.852" data-line="6" id="p2.852.6"></span>
<span class="milestone ed2page" data-n="249" data-unit="ed2page" id="ed2page.249"></span>ἐκφύσεων, ὅσα πρὸς ἄκραν χεῖρα παραγίνεται
<span class="lb" data-page="2.852" data-line="7" id="p2.852.7"></span>νεῦρα· τῇ δ’ ὑπὲρ αὐτῆς τὰ κατὰ τὸν πῆχυν· ὅσα δὲ
<span class="lb" data-page="2.852" data-line="8" id="p2.852.8"></span>κατὰ τὸν βραχίονα, καὶ ὅσα τούτων ἔθ’ ὑψηλότερα, καὶ
<span class="lb" data-page="2.852" data-line="9" id="p2.852.9"></span>πρὸς τὴν μὲν ὠμοπλάτην ἀφικνεῖται νεῦρα, ταῖς ἀνωτέραις
<span class="lb" data-page="2.852" data-line="10" id="p2.852.10"></span>συζυγίαις ἐστὶ κατ’ εὐθύ. οἵαν δὲ ὁδὸν διὰ τῆς ὅλης
<span class="lb" data-page="2.852" data-line="11" id="p2.852.11"></span>χειρὸς ποιεῖται, καὶ πῶς εἰς μυῶν ἕκαστον διανέμεται, ἐν
<span class="lb" data-page="2.852" data-line="12" id="p2.852.12"></span>ταῖς ἀνατομικαῖς ἐγχειρήσεσιν ἤδη εἴρηται. κατὰ δὲ τὸν
<span class="lb" data-page="2.852" data-line="13" id="p2.852.13"></span>αὐτὸν τρόπον ἐξ ἁπάντων τοῦ θώρακος τῶν σπονδύλων ἐκφύεται
<span class="lb" data-page="2.852" data-line="14" id="p2.852.14"></span>νεῦρα, παραπλησίαν ἔχοντα τὴν νομὴν πάντα,
<span class="lb" data-page="2.852" data-line="15" id="p2.852.15"></span>πλὴν τοῦ κατὰ τὸ δεύτερον μεσοπλεύριον. ἐντεῦθεν γάρ
<span class="lb" data-page="2.852" data-line="16" id="p2.852.16"></span>ἐκπίπτει σαφὲς νεῦρον ἐπὶ τὸ δέρμα τοῦ βραχίονος παραγινόμενον.
<span class="lb" data-page="2.852" data-line="17" id="p2.852.17"></span>αἱ δ’ ἄλλαι πᾶσαι συζυγίαι κατὰ μὲν τὴν 
<span class="pb" data-page="2.853" id="p2.853"></span>
<span class="lb" data-page="2.853" data-line="1" id="p2.853.1"></span>ἔκφυσιν αὐτίκα μέρος τι τοῖς ῥαχίταις μυσὶ διδόασι καὶ
<span class="lb" data-page="2.853" data-line="2" id="p2.853.2"></span>τοῖς ἄλλοις τοῖς κατὰ τὸ μετάφρενον, οἷον τοῖς τε τὰς
<span class="lb" data-page="2.853" data-line="3" id="p2.853.3"></span>ὠμοπλάτας κινοῦσι καὶ τοῖς ἄνω φερομένοις ἐπὶ τὴν κατ’
<span class="lb" data-page="2.853" data-line="4" id="p2.853.4"></span>ὦμον διάρθρωσιν. ὅλως δὲ τῷ λοιπῷ καὶ πλείστῳ μέρει
<span class="lb" data-page="2.853" data-line="5" id="p2.853.5"></span>σφῶν αὐτῶν διὰ τῶν μεσοπλευρίων προερχόμεναι μέχρι τοῦ
<span class="lb" data-page="2.853" data-line="6" id="p2.853.6"></span>κατὰ τὸ στέρνον ὀστοῦ τούς τ’ ἐν αὐτοῖς τοῖς μεσοπλευρίοις
<span class="lb" data-page="2.853" data-line="7" id="p2.853.7"></span>μῦς διαπλέκουσι καὶ τοὺς ἔξωθεν ἐπικειμένους τῷ
<span class="lb" data-page="2.853" data-line="8" id="p2.853.8"></span>θώρακι, διεκβάλλουσαι μόρια σφῶν αὐτῶν, περὶ ὧν ἑκάστου
<span class="lb" data-page="2.853" data-line="9" id="p2.853.9"></span>κατὰ μέρη ἐν ταῖς ἀνατομικαῖς ἐγχειρήσεσιν εἴρηται. αἵ
<span class="lb" data-page="2.853" data-line="10" id="p2.853.10"></span>γε μὴν κατὰ τὰς νόθας πλευρὰς συζυγίαι τῶν ἀπὸ τοῦ
<span class="lb" data-page="2.853" data-line="11" id="p2.853.11"></span>νωτιαίου νεύρων, ἐπειδὴ πρὸς τὸ στέρνον οὐκ ἐξήκουσιν
<span class="lb" data-page="2.853" data-line="12" id="p2.853.12"></span>αἱ νόθαι, βραχὺ μέν τι τῷ καθ’ ἑαυτὴν ἑκάστη μεσοπλευρίῳ
<span class="lb" data-page="2.853" data-line="13" id="p2.853.13"></span>διανέμει· τῷ δὲ ἄλλῳ παντὶ ἐκπίπτει πρὸς ὑποχόνδριον,
<span class="lb" data-page="2.853" data-line="14" id="p2.853.14"></span>εἴς τε τοὺς πρώτους ἐπιβεβλημένους ἔξωθεν
<span class="lb" data-page="2.853" data-line="15" id="p2.853.15"></span>μῦς τοὺς λοξοὺς τοὺς ἄνωθεν ἐκ τοῦ θώρακος καταφερομένους
<span class="lb" data-page="2.853" data-line="16" id="p2.853.16"></span>καὶ τοὺς κατάντεις τοὺς σαρκώδεις διανεμομένη. 
</p>
</section>
<span class="pb" data-page="2.854" id="p2.854"></span>
<section id="s17" title="Chapter 17">
<p>
<span class="lb" data-page="2.854" data-line="1" id="p2.854.1"></span>Μετὰ δὲ ταύτας εἰσὶν αἱ κατὰ τὴν ὀσφὺν
<span class="lb" data-page="2.854" data-line="2" id="p2.854.2"></span>ἐκφύσεις τῶν νεύρων, οὐκ ἐκ κοινοῦ τρήματος, ὥσπερ αἱ
<span class="lb" data-page="2.854" data-line="3" id="p2.854.3"></span>κατὰ τὸν τράχηλον. ὁ γὰρ ὑπερκείμενος σπόνδυλος ἐνταῦθα
<span class="lb" data-page="2.854" data-line="4" id="p2.854.4"></span>μόνος διατετρημένος ἔξοδον ἐπιτήδειον παρέχει τῷ
<span class="lb" data-page="2.854" data-line="5" id="p2.854.5"></span>νεύρῳ κοινῷ ἐκείνῳ τρήματι τῷ ἐν τραχήλῳ ἐκ τοῖν ἀμφοῖν
<span class="lb" data-page="2.854" data-line="6" id="p2.854.6"></span>σπονδύλοιν γινομένῳ κατὰ μικρὸν εἰς ὑπερκείμενον
<span class="lb" data-page="2.854" data-line="7" id="p2.854.7"></span>μετατιθεμένῳ· ὡς πρῶτον μὲν ἐκείνου διαγλύφηται πολὺ
<span class="lb" data-page="2.854" data-line="8" id="p2.854.8"></span>ἐν αὐτῇ, εἶτα δὲ τὸ πᾶν, ἔπειτα καὶ ἀναφέρηται ἀπὸ τοῦ
<span class="lb" data-page="2.854" data-line="9" id="p2.854.9"></span>πέρατος τοῦ σπονδύλου, καὶ ἔκφυσις αὐτὴ γένηται ὑπὲρ
<span class="lb" data-page="2.854" data-line="10" id="p2.854.10"></span>τὸ πέρας. κοινὸν δὲ καὶ τούτοις ἅπασι τοῖς νεύροις, εἴς
<span class="lb" data-page="2.854" data-line="11" id="p2.854.11"></span>τε τοὺς ῥαχίτας ἰέναι μῦς καὶ τοὺς κατ’ ἐπιγάστριον ἐπί
<span class="lb" data-page="2.854" data-line="12" id="p2.854.12"></span>τε τὰς ψόας. ἐκ δὲ τῶν πρώτων κατὰ τὸ διάφραγμα
<span class="lb" data-page="2.854" data-line="13" id="p2.854.13"></span>σπονδύλων καὶ τοῖς ἄνωθεν καταφερομένοις ἐξ ἐγκεφάλου
<span class="lb" data-page="2.854" data-line="14" id="p2.854.14"></span>νεῦρον ἐπιμίγνυται τὸ μικρὸν ἀφ’ ἑκάστου, κατὰ δὲ τοὺς
<span class="lb" data-page="2.854" data-line="15" id="p2.854.15"></span>τελευταίους τῆς ὀσφύος σπονδύλους δύο ἐκφύσεις μέγισται
<span class="lb" data-page="2.854" data-line="16" id="p2.854.16"></span>γίγνονται νεύρων ἐπὶ τὰ σκέλη φερομένων· ἀναμίγνυνται
<span class="lb" data-page="2.854" data-line="17" id="p2.854.17"></span>δ’ αὐταῖς ἄλλαι μικραὶ, μία μὲν ὑπερκειμένη, μία δὲ ἄλλη 
<span class="pb" data-page="2.855" id="p2.855"></span>
<span class="lb" data-page="2.855" data-line="1" id="p2.855.1"></span>κατωτέρω τοῦ πρώτου κατὰ τὸ πλατὺ καλούμενον ὀστοῦν
<span class="lb" data-page="2.855" data-line="2" id="p2.855.2"></span>τρήματος ἐκφυομένη. αὗται μὲν οὖν εὐθὺς ἀποχωρισθεῖσαι
<span class="lb" data-page="2.855" data-line="3" id="p2.855.3"></span>τοῖς πρώτοις μυσὶ τοῖς κινοῦσι τὴν κατ’ ἰσχίον διάρθρωσιν
<span class="lb" data-page="2.855" data-line="4" id="p2.855.4"></span>ἐκφύονται· τὸ δ’ ἄλλο <span class="milestone ed2page" data-n="250" data-unit="ed2page" id="ed2page.250"></span>πᾶν εἰς τὰ σκέλη
<span class="lb" data-page="2.855" data-line="5" id="p2.855.5"></span>καταφέρεται, διασχιζόμενον ἄχρι τοῦ πέρατος ἐν αὐτοῖς
<span class="lb" data-page="2.855" data-line="6" id="p2.855.6"></span>εἰς ἕκαστον μῦν, ἀνάλογον τοῖς ἐν χερσὶν, ὥσπερ ἐν ταῖς
<span class="lb" data-page="2.855" data-line="7" id="p2.855.7"></span>ἀνατομικαῖς ἐγχειρήσεσιν ἤδη εἴρηται. νῦν γὰρ καθάπερ
<span class="lb" data-page="2.855" data-line="8" id="p2.855.8"></span>τινὰ ὑποτύπωσίν τε καὶ σύνοψιν τούτων τῶν ἀκριβῶς ἐν
<span class="lb" data-page="2.855" data-line="9" id="p2.855.9"></span>ἐκείνοις τοῖς βιβλίοις γεγραμμένων χρήσιμον τοῖς εἰσαγομένοις
<span class="lb" data-page="2.855" data-line="10" id="p2.855.10"></span>ἐσομένην πεποιήμεθα. οὕτω δὴ καὶ ὅσα τὰ διὰ
<span class="lb" data-page="2.855" data-line="11" id="p2.855.11"></span>λοιπῶν ὀστοῦ πλατέος τρημάτων ἔκφυσιν νεῦρα καὶ εἰς
<span class="lb" data-page="2.855" data-line="12" id="p2.855.12"></span>τοὺς ἐνταῦθα ὑπάρχοντας μῦς διασπείρονται, ἐν ἑκάστῃ
<span class="lb" data-page="2.855" data-line="13" id="p2.855.13"></span>πραγματείᾳ ἀκριβῶς διηγήμεθα. νῦν τοῦτο μόνον εἰρῆσθαι
<span class="lb" data-page="2.855" data-line="14" id="p2.855.14"></span>ἱκανῶς ἐστι, τοῖς τῆς ἕδρας τε καὶ τοῦ αἰδοίου καὶ
<span class="lb" data-page="2.855" data-line="15" id="p2.855.15"></span>τῆς κύστεως μυσὶν αὐτῷ τῷ αἰδοίῳ, ἔτι καὶ μυσὶ τοῖς ἀπὸ
<span class="lb" data-page="2.855" data-line="16" id="p2.855.16"></span>τοῦ πλατέος ὀστοῦ καὶ ἀπὸ τοῦ ἔνδον μέρους τοῦ τῆς
<span class="lb" data-page="2.855" data-line="17" id="p2.855.17"></span>ἥβης ὀστοῦ ἐκφυομένοις, καὶ πᾶσι σώμασι τοῖς ἔξωθεν κατ’
<span class="lb" data-page="2.855" data-line="18" id="p2.855.18"></span>αὐτὸ ὀστοῦν πλατὺ καὶ ἱερὸν καλούμενον ἐγκειμένοις, ἐκ 
<span class="pb" data-page="2.856" id="p2.856"></span>
<span class="lb" data-page="2.856" data-line="1" id="p2.856.1"></span>τούτων ἔνδοθεν καὶ ἔσωθεν αὐτοῦ τοῦ ὀστοῦ ἱεροῦ τρημάτων
<span class="lb" data-page="2.856" data-line="2" id="p2.856.2"></span>τὰς νεύρων ἐκφύσεις ἀπὸ νωτιαίου γεννᾶσθαι εἰς τὸ
<span class="lb" data-page="2.856" data-line="3" id="p2.856.3"></span>κόκκυγος ὀστοῦν καλούμενον τελευτώσας. 
</p>
</section>
</section>
</article>
