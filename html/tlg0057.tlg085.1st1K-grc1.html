<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg085.1st1K-grc1.xml">In Hippocratis De natura hominis</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg085.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">15</span>, <span class="biblScope">5</span>, <span class="biblScope">3</span>, <span class="biblScope">1-173</span>, <span class="date" rel="-">1828</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="1" id="p1"></span>
<section id="s1" title="Book 1">
<section id="s1.Prooemium" title="Chapter 1.Prooemium">
<h1>ΙΠΠΟΚΡΑΤΟΥΣ ΠΕΡΙ ΦΥΣΙΟΣ ΑΝΘΡΩΠΟΥ
<br/>ΒΙΒΛΙΟΝ ΠΡΩΤΟΝ ΚΑΙ
<br/>ΓΑΛΗΝΟΥ ΕΙΣΑΥΤΟ ΥΠΟΜΝΗΜΑ.
</h1>
<p>
<span class="lb" data-page="1" data-line="1" id="p1.1"></span>
<span class="milestone ed2page" data-n="91" data-unit="ed2page" id="ed2page.91"></span>
<span class="milestone ed1page" data-n="1" data-unit="ed1page" id="ed1page.1"></span>Προοίμιον Γαλήνου. Περὶ τῶν
<span class="lb" data-page="1" data-line="2" id="p1.2"></span>καθ᾿ Ἱπποκράτην στοιχείων πάλαι ποθ᾿ ὑπόμνημα τῶν
<span class="lb" data-page="1" data-line="3" id="p1.3"></span>ἑταίρων τινὶ πρὸς ἀποδημίαν στελλομένῳ γράψας ἐπιδέδωκα,
<span class="lb" data-page="1" data-line="4" id="p1.4"></span>τῆς ἐκείνου στοχαζόμενος ἕξεως· ἅπερ οὖν ᾔδειν
<span class="lb" data-page="1" data-line="5" id="p1.5"></span>αὐτὸν ἀκριβῶς ἐπιστάμενος, οὔτ᾿ ἀπέδειξα κατὰ τὴν
<span class="lb" data-page="1" data-line="6" id="p1.6"></span>ἀρχὴν τοῦ συγγράμματος οὔτ᾿ ἀνέμνησα καί περ εἰωθὼς 
<span class="pb" data-page="2" id="p2"></span>
<span class="lb" data-page="2" data-line="1" id="p2.1"></span>οὕτω πράττειν, ὅταν κοινὸς ὁ λόγος ἅπασι τοῖς ἀναγνωσομένοις
<span class="lb" data-page="2" data-line="2" id="p2.2"></span>αὐτὸν ἔσεσθαι μέλλοι. φθάσαντος δ᾿ οὐκ οἶδ᾿ ὅπως
<span class="lb" data-page="2" data-line="3" id="p2.3"></span>εἰς πολλοὺς ἐκπεσεῖν τοῦ συγγράμματος, οὐκέθ᾿ ἕτερον ἐπ᾿
<span class="lb" data-page="2" data-line="4" id="p2.4"></span>αὐτῷ ποιεῖν ἔδοξέ μοι, καὶ τὴν ἐξήγησιν τοῦ περὶ φύσιος
<span class="lb" data-page="2" data-line="5" id="p2.5"></span>ἀνθρώπου βιβλίου διὰ τοῦτ᾿ ἀνεβαλλόμην, ὅτι τὰ συνέχοντα
<span class="lb" data-page="2" data-line="6" id="p2.6"></span>πάντα διὰ τοῦ προεκδοθέντος ὑπομνήματος, ὃ περὶ τῶν καθ᾿
<span class="lb" data-page="2" data-line="7" id="p2.7"></span>Ἱπποκράτην στοιχείων ἐπιγέγραπται, σαφῶς ἐδέδεικτο. νῦν
<span class="lb" data-page="2" data-line="8" id="p2.8"></span>οὖν ἐπειδὴ καὶ αὐτοῦ τοῦ Ἱπποκρατείου συγγράμματος ἐξήγησιν
<span class="lb" data-page="2" data-line="9" id="p2.9"></span>οὐ μόνον τῶν ἀναγκαίων εἰς τὸ δόγμα λέξεων, ὡς
<span class="lb" data-page="2" data-line="10" id="p2.10"></span>ἐν ἐκείνῳ πρότερον ἐπεποιήμην, ἀλλ᾿ ἁπασῶν ἐφεξῆς, ἐδεήθησαν
<span class="lb" data-page="2" data-line="11" id="p2.11"></span>οἱ ἑταῖροι παρ᾿ ἐμοῦ λαβεῖν, ἀρχόμενος τῆς ἐξηγήσεως
<span class="lb" data-page="2" data-line="12" id="p2.12"></span>ἐκεῖνα λέξω πρότερον, ὅσα παρέλιπον εἰπεῖν ἐν ἀρχῇ
<span class="lb" data-page="2" data-line="13" id="p2.13"></span>τοῦ περὶ τῶν καθ᾿ Ἱπποκράτην στοιχείων, <span class="milestone ed2page" data-n="92" data-unit="ed2page" id="ed2page.92"></span>ἐπειδὴ γινώσκειν
<span class="lb" data-page="2" data-line="14" id="p2.14"></span>αὐτὰ τὸν ἑταῖρον ἐπιστάμην. ἓν μὲν δὴ καὶ πρῶτόν
<span class="lb" data-page="2" data-line="15" id="p2.15"></span>ἐστιν εἰπεῖν, ὅ τί ποτε σημαίνεται πρὸς τοῦ τῆς φύσεως
<span class="lb" data-page="2" data-line="16" id="p2.16"></span>ὀνόματος, ἀφ᾿ οὗ καὶ τῶν παλαιῶν φιλοσόφων ἔνιοι
<span class="lb" data-page="2" data-line="17" id="p2.17"></span>παρονομασθέντες ἐκλήθησαν φυσικοί. γενήσεται δ᾿ ἡμῖν
<span class="lb" data-page="2" data-line="18" id="p2.18"></span>ὧν ἕνεκεν λέγω τοῦτο δῆλον ἀναγνοῦσι τὰ περὶ φύσεως αὐτοῖς 
<span class="pb" data-page="3" id="p3"></span>
<span class="lb" data-page="3" data-line="1" id="p3.1"></span>γεγραμμένα βιβλία. φαίνεται γὰρ ἐξηγούμενα τὴν πρώτην
<span class="lb" data-page="3" data-line="2" id="p3.2"></span>οὐσίαν ὁποία τίς ἐστιν, ἣν ἀγέννητόν τε καὶ ἀΐδιον εἶναί
<span class="lb" data-page="3" data-line="3" id="p3.3"></span>φασιν, ὑποβεβλημένην ἅπασι τοῖς γεννητοῖς καὶ φθαρτοῖς
<span class="lb" data-page="3" data-line="4" id="p3.4"></span>σώμασι, τά θ᾿ ὑπάρχοντα κατὰ τὸν ἴδιον λόγον ἑκάστῳ
<span class="lb" data-page="3" data-line="5" id="p3.5"></span>τῶν γεννωμένων τε καὶ φθειρομένων, οἷς γνωσθεῖσιν ἕπεται
<span class="lb" data-page="3" data-line="6" id="p3.6"></span>καὶ ἡ τῶν ἄλλων γνῶσις, ὅσα μὴ κατὰ τὸν ἴδιον λόγον
<span class="lb" data-page="3" data-line="7" id="p3.7"></span>ἑκάστῃ τῶν κατὰ μέρος οὐσιῶν συμβαίνει. τελεία μὲν οὖν
<span class="lb" data-page="3" data-line="8" id="p3.8"></span>διδασκαλία τῆς ἑκάστου τῶν ὄντων φύσεως οὕτω γίγνεται·
<span class="lb" data-page="3" data-line="9" id="p3.9"></span>κᾂν ἓν δή τις ἢ δύο τῶν ὑπαρχόντων τινὶ διέρχηται καὶ
<span class="lb" data-page="3" data-line="10" id="p3.10"></span>οὕτως εἰθισμένοι λέγειν εἰσὶν οἱ ἄνθρωποι, ἐν ᾧ περὶ τῆς
<span class="lb" data-page="3" data-line="11" id="p3.11"></span>τοῦ πράγματος φύσεως ἀποφαίνεσθαί τι, καθάπερ καὶ ὁ
<span class="lb" data-page="3" data-line="12" id="p3.12"></span>ποιητής. προειπὼν γὰρ
</p>
<div class="lg">
<div class="l">
<span class="lb" data-page="3" data-line="13" id="p3.13"></span>Ὣς ἄρα φωνήσας πόρε φάρμακον Ἀργειφόντης</div>
<div class="l">
<span class="lb" data-page="3" data-line="14" id="p3.14"></span>Ἐκ γαίης ἀνελὼν, καί μοι φύσιν αὐτοῦ ἔδειξεν.</div>
</div>
<p>
ἐφεξῆς φησιν
</p>
<div class="l">
<span class="lb" data-page="3" data-line="15" id="p3.15"></span>Ῥίζην μὲν μέλαν ἔσχε, γάλακτι δὲ ἴκελον ἄνθος.</div>
<p>
<span class="lb" data-page="3" data-line="16" id="p3.16"></span>οὕτω δὲ καὶ οἱ περὶ τῶν βοτανῶν γράψαντες ἢ ὅλως περὶ 
<span class="pb" data-page="4" id="p4"></span>
<span class="lb" data-page="4" data-line="1" id="p4.1"></span>φυτῶν ἐκδιδάσκουσι τὴν αἰσθητὴν αὐτῶν φύσιν, ὁποῖόν
<span class="lb" data-page="4" data-line="2" id="p4.2"></span>ἐστιν ἕκαστον ἁπτομένῳ καὶ γευομένῳ καὶ ὀσμωμένῳ καὶ
<span class="lb" data-page="4" data-line="3" id="p4.3"></span>βλέποντι διηγούμενοι τίνα τ᾿ ἔχει δυνάμιν ἢ εἴσω τοῦ
<span class="lb" data-page="4" data-line="4" id="p4.4"></span>σώματος λαμβανόμενον ἢ ἔξωθεν ἐπιτιθέμενον. ἐν τούτοις
<span class="lb" data-page="4" data-line="5" id="p4.5"></span>γὰρ ἡ αἰσθητὴ φύσις ἑκάστου τῶν ὄντων ἐστίν. ἡ δὲ τούτων
<span class="lb" data-page="4" data-line="6" id="p4.6"></span>ἀνωτέρω καὶ πρώτη, περὶ ἧς ἐγώ τε προείρηκα καὶ
<span class="lb" data-page="4" data-line="7" id="p4.7"></span>Πλάτων ἐπίστασθαι συμβουλεύει τὸν βουλόμενον ὁτιοῦν
<span class="lb" data-page="4" data-line="8" id="p4.8"></span>πρᾶγμα μεθόδῳ μεταχειρίζεσθαι. παραγράψω δέ σοι καὶ
<span class="lb" data-page="4" data-line="9" id="p4.9"></span>τὴν ῥῆσιν αὐτοῦ. ΣΩ. Ψυχῆς οὖν φύσιν ἀξίως λόγου κατανοῆσαι
<span class="lb" data-page="4" data-line="10" id="p4.10"></span>οἴει δυνατὸν εἶναι ἄνευ τῆς τοῦ ὅλου φύσεως;
<span class="lb" data-page="4" data-line="11" id="p4.11"></span>ΦΑΙ. εἰ μὲν οὖν Ἱπποκράτει τῷ τῶν Ἀσκληπιαδῶν δεῖ τι
<span class="lb" data-page="4" data-line="12" id="p4.12"></span>πείθεσθαι, οὐδὲ περὶ σώματος ἄνευ τῆς μεθόδου ταύτης.
<span class="lb" data-page="4" data-line="13" id="p4.13"></span>ΣΩ. καλῶς γὰρ, ὦ ἑταῖρε, λέγει· χρὴ μέντοι πρὸς τῷ Ἱπποκράτει
<span class="lb" data-page="4" data-line="14" id="p4.14"></span>τὸν λόγον ἐξετάζοντας σκοπεῖν εἰ συμφωνεῖ. ΦΑΙ.
<span class="lb" data-page="4" data-line="15" id="p4.15"></span>φημί. ΣΩ. τὸ τοίνυν περὶ φύσεως σκόπει τί ποτε λέγει
<span class="lb" data-page="4" data-line="16" id="p4.16"></span>Ἱπποκράτης τε καὶ ὁ ἀληθὴς λόγος, ἆρ᾿ οὐχ ὧδε; δεῖ διανοεῖσθαι
<span class="lb" data-page="4" data-line="17" id="p4.17"></span>περὶ ὁτουοῦν φύσεως. πρῶτον μὲν εἰ ἁπλοῦν ἢ 
<span class="pb" data-page="5" id="p5"></span>
<span class="lb" data-page="5" data-line="1" id="p5.1"></span>πολυειδές ἐστιν, οὗπερ βουλησόμεθα εἶναι αὐτοὶ τεχνικοὶ
<span class="lb" data-page="5" data-line="2" id="p5.2"></span>καὶ ἄλλους δυνατοὶ ποιεῖν. ἔπειτα δὲ ἂν μὲν ἁπλοῦν ᾖ,
<span class="lb" data-page="5" data-line="3" id="p5.3"></span>σκοπεῖν τὴν δύναμιν αὐτοῦ, τίνα πρὸς τί πέφυκεν εἰς τὸ
<span class="lb" data-page="5" data-line="4" id="p5.4"></span>δρᾷν ἔχον, ἢ τίνα εἰς τὸ παθεῖν ὑπὸ τοῦ. ἐὰν δὲ πλείω
<span class="lb" data-page="5" data-line="5" id="p5.5"></span>εἴδη ἔχῃ, ταῦτ᾿ ἀριθμησάμενον, ὅπερ ἐφ᾿ ἑνὸς, τοῦτ᾿ ἰδεῖν
<span class="lb" data-page="5" data-line="6" id="p5.6"></span>ἐφ᾿ ἑκάστου, τὸ τί ποιεῖν αὐτὸ πέφυκεν, ἢ τὸ τί παθεῖν
<span class="lb" data-page="5" data-line="7" id="p5.7"></span>ὑπὸ τοῦ. αὕτη σοι καὶ ἡ τοῦ Πλάτωνος ῥῆσις ἐκ τοῦ
<span class="lb" data-page="5" data-line="8" id="p5.8"></span>Φαίδρου, διδάσκουσα τοῦ τε τῆς φύσεως ὀνόματος τὸ σημαινόμενον,
<span class="lb" data-page="5" data-line="9" id="p5.9"></span>ὅπως τε χρὴ μεθόδῳ τὴν οὐσίαν αὐτῆς ἐπισκοπεῖσθαι.
<span class="lb" data-page="5" data-line="10" id="p5.10"></span>τοιαῦτα δ᾿ εὕροις ἂν ἅπαντα τὰ περὶ φύσεως
<span class="lb" data-page="5" data-line="11" id="p5.11"></span>ἐπιγεγραμμένα βιβλία τῶν παλαιῶν φιλοσόφων, Ἐμπεδοκλέους,
<span class="lb" data-page="5" data-line="12" id="p5.12"></span>Παρμενίδου, Μελίσσου, Ἀλκμαίωνος, Ἡρακλείτου.
<span class="lb" data-page="5" data-line="13" id="p5.13"></span>τινὲς δ᾿ οὐχ ἓν, ἀλλὰ πλείονα βιβλία τῆς θεωρίας ἐποιήσαντο
<span class="lb" data-page="5" data-line="14" id="p5.14"></span>ταύτης. ἔνιοι δὲ καὶ πάνυ πολλὰ, καθάπερ Ἐπίκουρος.
<span class="lb" data-page="5" data-line="15" id="p5.15"></span>ἄρχεται γὰρ καὶ αὐτὸς ὥσπερ οὖν καὶ οἱ ἄλλοι
<span class="lb" data-page="5" data-line="16" id="p5.16"></span>πάντες ἀπὸ τοῦ ζητῆσαι πότερον ἕν τι καὶ ἁπλοῦν ἐστιν
<span class="lb" data-page="5" data-line="17" id="p5.17"></span>οὗ τὴν φύσιν εὑρεῖν ἐπιχειροῦμεν, ἢ σύνθετον ἔκ τινων 
<span class="pb" data-page="6" id="p6"></span>
<span class="lb" data-page="6" data-line="1" id="p6.1"></span>ἑαυτοῦ προτέρων ἁπλῶν, ἅπερ οἱ μετ᾿ αὐτοὺς τοὺς παλαιοὺς
<span class="lb" data-page="6" data-line="2" id="p6.2"></span>εἰθίσθησαν ὀνομάζειν στοιχεῖα. καθάπερ ἐπὶ τῆς φωνῆς
<span class="lb" data-page="6" data-line="3" id="p6.3"></span>οἱ γραμματικοὶ τέτταρα καὶ εἴκοσί φασιν εἶναι στοιχεῖα,
<span class="lb" data-page="6" data-line="4" id="p6.4"></span>
<span class="milestone ed2page" data-n="93" data-unit="ed2page" id="ed2page.93"></span>τουτέστιν ἁπλᾶ τε καὶ πρῶτα μόρια, μηκέτι
<span class="lb" data-page="6" data-line="5" id="p6.5"></span>εἰς ἄλλα διαιρεῖσθαι δυνάμενα, καθάπερ αἱ συλλαβαί· τῆς
<span class="lb" data-page="6" data-line="6" id="p6.6"></span>γοῦν στρα συλλαβῆς ἐστιν ἀφελόντι σοι τὸ πρῶτον στοιχεῖον
<span class="lb" data-page="6" data-line="7" id="p6.7"></span>τὸ σ, τὴν ὑπόλοιπον ἔχειν τὴν τρα μένουσαν ἔτι
<span class="lb" data-page="6" data-line="8" id="p6.8"></span>συλλαβήν. οὕτω δὲ καὶ εἰ αὐτῆς πάλιν τῆς τρα τὸ πρῶτον
<span class="lb" data-page="6" data-line="9" id="p6.9"></span>ἀφέλῃς γράμμα τὸ τ, τὸ ταύτης ὑπόλοιπον ἕξεις διαιρεῖσθαι
<span class="lb" data-page="6" data-line="10" id="p6.10"></span>δυνάμενον τὴν ρα. οὐ μὴν τήν γε α διαιρήσεις ἔτι
<span class="lb" data-page="6" data-line="11" id="p6.11"></span>καὶ δείξεις ἐκ δυοῖν ἢ τριῶν φθόγγων, ὥσπερ ἄλλας πολλὰς
<span class="lb" data-page="6" data-line="12" id="p6.12"></span>συγκειμένην. ἀλλ᾿ ἔστιν εἷς αὐτῆς ἀδιαίρετος φθόγγος,
<span class="lb" data-page="6" data-line="13" id="p6.13"></span>οὐ κατὰ ποσὸν ἁπλῶς, ὡς ἑτέρωθι δεδείχαμεν ἡμεῖς τε καὶ
<span class="lb" data-page="6" data-line="14" id="p6.14"></span>ἄλλοι πολλοὶ τῶν φιλοσόφων, ἀλλὰ κατὰ μόνον τὸ εἶδος.
<span class="lb" data-page="6" data-line="15" id="p6.15"></span>οὕτω δὲ καὶ οἱ τὰ τέτταρα στοιχεῖα τῶν ἐν γενέσει καὶ
<span class="lb" data-page="6" data-line="16" id="p6.16"></span>φθορᾷ σωμάτων εἶναι λέγοντες, ἀέρα καὶ πῦρ καὶ γῆν καὶ
<span class="lb" data-page="6" data-line="17" id="p6.17"></span>ὕδωρ, ἐπεὶ μηκέτι δυνατόν ἐστιν ἕκαστον αὐτῶν εἰς εἴδη
<span class="lb" data-page="6" data-line="18" id="p6.18"></span>πλείω τμηθῆναι, διὰ τοῦτο τῆς φυσιολογίας ἀρχὰς αὐτὰ 
<span class="pb" data-page="7" id="p7"></span>
<span class="lb" data-page="7" data-line="1" id="p7.1"></span>τίθενται. πρώτη μὲν γάρ ἐστι σωμάτων ἐλαχίστων ἔννοια
<span class="lb" data-page="7" data-line="2" id="p7.2"></span>κατὰ ποσὸν, ἐφεξῆς δ᾿ ἄλλη δευτέρα κατὰ τὸ ποιὸν, ὡς
<span class="lb" data-page="7" data-line="3" id="p7.3"></span>ἐπὶ τῶν τῆς φωνῆς στοιχείων ἐδείχθη, καὶ διέστησάν γε
<span class="lb" data-page="7" data-line="4" id="p7.4"></span>πρὸς ἀλλήλους οἱ φυσικοὶ φιλόσοφοι. τινὲς μὲν κατὰ τὸ
<span class="lb" data-page="7" data-line="5" id="p7.5"></span>ποσὸν ὑποτιθέμενοι τὰ στοιχεῖα τῶν ἐν γενέσει καὶ φθορᾷ
<span class="lb" data-page="7" data-line="6" id="p7.6"></span>σωμάτων ἐλάχιστα μόρια, τινὲς δὲ κατὰ τὸ ποιόν. ἀλλὰ
<span class="lb" data-page="7" data-line="7" id="p7.7"></span>περὶ μὲν τοῦ σημαινομένου πρὸς τῆς στοιχείου φωνῆς ἐν
<span class="lb" data-page="7" data-line="8" id="p7.8"></span>τῷ πρώτῳ περὶ τῶν ἰατρικῶν ὀνομάτων ἐπὶ πλεῖστον εἴρηται,
<span class="lb" data-page="7" data-line="9" id="p7.9"></span>καθάπερ γε καὶ περὶ τοῦ τῆς φύσεως ἐν τῷ πέμπτῳ.
<span class="lb" data-page="7" data-line="10" id="p7.10"></span>νυνὶ δὲ οὐ περὶ προσηγοριῶν ἢ σημαινομένων, ἀλλὰ περὶ
<span class="lb" data-page="7" data-line="11" id="p7.11"></span>τῶν πραγμάτων αὐτῶν ὁ λόγος ἡμῖν ἐστιν, <span class="milestone ed1page" data-n="2" data-unit="ed1page" id="ed1page.2"></span>ἐξ ὧν
<span class="lb" data-page="7" data-line="12" id="p7.12"></span>ἐλαχίστων, εἴτε κατὰ μέγεθος εἴτε κατ᾿ εἶδος, ἡ πρώτη
<span class="lb" data-page="7" data-line="13" id="p7.13"></span>σύνθεσις γίνεται τῶν γεννητῶν σωμάτων, ἅπερ Ἀριστοτέλης
<span class="lb" data-page="7" data-line="14" id="p7.14"></span>καὶ ἡμεῖς ὀνομάζομεν ὁμοιομερῆ. δευτέρα γὰρ ἐκ τούτων
<span class="lb" data-page="7" data-line="15" id="p7.15"></span>ἄλλη σύνθεσις γίγνεται σωμάτων, ἃ καλοῦμεν ὀργανικὰ, χειρὸς,
<span class="lb" data-page="7" data-line="16" id="p7.16"></span>σκέλους, ὀφθαλμοῦ τε καὶ γλώττης καὶ πνεύμονος καὶ
<span class="lb" data-page="7" data-line="17" id="p7.17"></span>καρδίας, ἥπατός τε καὶ σπληνὸς καὶ νεφρῶν καὶ γαστρὸς
<span class="lb" data-page="7" data-line="18" id="p7.18"></span>καὶ μήτρας, ὅσα τ᾿ ἄλλα τοιαῦτα. σύγκειται γὰρ ἐκ τῶν 
<span class="pb" data-page="8" id="p8"></span>
<span class="lb" data-page="8" data-line="1" id="p8.1"></span>πρώτων καὶ ὁμοιομερῶν, ἃ δὴ καὶ πρωτόγονα καλεῖν εἴωθεν
<span class="lb" data-page="8" data-line="2" id="p8.2"></span>ὁ Πλάτων, ἡ πρώτη τῶν τοιούτων ὀργάνων φύσις.
<span class="lb" data-page="8" data-line="3" id="p8.3"></span>ὑπὲρ τούτων τῆς διαφορᾶς εἴρηται μὲν ἤδη καὶ καθ᾿ ἕν
<span class="lb" data-page="8" data-line="4" id="p8.4"></span>τι γράμμα, εἰρήσεται δὲ καὶ νῦν ἐπὶ κεφαλαίων, ἕνεκα
<span class="lb" data-page="8" data-line="5" id="p8.5"></span>σαφοῦς διδασκαλίας. ὁμοιομερὲς μέν ἐστιν ὀστοῦν καὶ χόνδρος
<span class="lb" data-page="8" data-line="6" id="p8.6"></span>καὶ σύνδεσμος, ὁμοιομερὲς δὲ καὶ ὑμὴν καὶ πιμελὴ
<span class="lb" data-page="8" data-line="7" id="p8.7"></span>καὶ σὰρξ, ἥ τε τῶν μυῶν ταῖς ἰσὶ περιπλαττομένη καὶ αὐταῖς
<span class="lb" data-page="8" data-line="8" id="p8.8"></span>οὔσαις ὁμοιομερέσιν, ἥ τ᾿ ἐν τοῖς σπλάγχνοις, ἣν δὴ
<span class="lb" data-page="8" data-line="9" id="p8.9"></span>καὶ παρέγχυμα καλεῖν Ἐρασίστρατος εἴωθεν. ἐδείχθη δ᾿
<span class="lb" data-page="8" data-line="10" id="p8.10"></span>εὐθὺς ἐν ἀρχῇ τῆς πραγματείας, ἐν ᾗ τὴν θεραπευτικὴν
<span class="lb" data-page="8" data-line="11" id="p8.11"></span>μέθοδον, ὁποία τίς ἐστιν, ἀπεδείκνυον, ἀδύνατον ὂν ἐνδεικτικῶς
<span class="lb" data-page="8" data-line="12" id="p8.12"></span>θεραπεύειν περὶ τῶν ὁμοιομερῶν σωμάτων ἄνευ
<span class="lb" data-page="8" data-line="13" id="p8.13"></span>τοῦ γνῶναι πότερον ἁπλοῦν ἕκαστον αὐτῶν ἐστιν, ἢ ἐκ
<span class="lb" data-page="8" data-line="14" id="p8.14"></span>πλειόνων σύγκειται, καὶ πότερον ἐκεῖνα κέκραται δι᾿ ὅλων,
<span class="lb" data-page="8" data-line="15" id="p8.15"></span>ἢ ψαύει μόνον. ἐδείχθη δὲ καὶ ὡς ἔνιοι τῶν ἰατρῶν, ὧν
<span class="lb" data-page="8" data-line="16" id="p8.16"></span>ἐστι καὶ ὁ Ἐρασίστρατος, ἐξ ἡμίσεως μέρους εἰσὶ δογματικοὶ,
<span class="lb" data-page="8" data-line="17" id="p8.17"></span>τὰ μὲν τῶν ὀργανικῶν μορίων νοσήματα λογικῶς θεραπεύοντες,
<span class="lb" data-page="8" data-line="18" id="p8.18"></span>τὰ δὲ τῶν ὁμοιομερῶν ἢ οὐδ᾿ ὅλως, ἢ ἐμπειρικῶς. 
<span class="pb" data-page="9" id="p9"></span>
<span class="lb" data-page="9" data-line="1" id="p9.1"></span>οἱ πλεῖστοι δ᾿ αὐτῶν οὐδ᾿ ὅπῃ διαφέρει τὰ τῶν
<span class="lb" data-page="9" data-line="2" id="p9.2"></span>ὀργανικῶν νοσήματα τῶν ἐν τοῖς ὁμοιομερέσι γιγνομένων
<span class="lb" data-page="9" data-line="3" id="p9.3"></span>ἐπίστανται, καθάπερ οὐδὲ περὶ τοῦ καθ᾿ ἑκάτερον αὐτῶν
<span class="lb" data-page="9" data-line="4" id="p9.4"></span>ἀριθμοῦ. ἀλλ᾿ ὑμεῖς γε, ὦ ἑταῖροι, καὶ περὶ τῆς τῶν νοσημάτων
<span class="lb" data-page="9" data-line="5" id="p9.5"></span>διαφορᾶς ἕν τι τῶν ἡμετέρων ὑπομνημάτων ἔχετε
<span class="lb" data-page="9" data-line="6" id="p9.6"></span>καὶ τῶν ἰαμάτων οὐ σμικρὰν πραγματείαν, ἣν ἐπέγραψα
<span class="lb" data-page="9" data-line="7" id="p9.7"></span>μέθοδον θεραπευτικήν. ἀλλὰ καὶ ταῦτα καὶ τὰ ἄλλα τὸν
<span class="lb" data-page="9" data-line="8" id="p9.8"></span>περὶ τῆς φύσεως τοῦ σώματος ἡμῶν ἀπαιτοῦσι λόγον, ὃς
<span class="lb" data-page="9" data-line="9" id="p9.9"></span>ἐν τῷ προκειμένῳ συγγράμματι διδάσκεται. <span class="milestone ed2page" data-n="94" data-unit="ed2page" id="ed2page.94"></span>διὸ καὶ
<span class="lb" data-page="9" data-line="10" id="p9.10"></span>θαυμάσειεν ἄν τις ἐκείνων, ὅσοι νομίζουσι τὸ περὶ φύσιος
<span class="lb" data-page="9" data-line="11" id="p9.11"></span>ἀνθρώπου βιβλίον οὐκ εἶναι τῶν γνησίων Ἱπποκράτους,
<span class="lb" data-page="9" data-line="12" id="p9.12"></span>ἀλλ᾿, ὡς αὐτοὶ καλεῖν εἰώθασι, νόθον, ἀπατηθέντες ἐκ τῶν
<span class="lb" data-page="9" data-line="13" id="p9.13"></span>ἐν αὐτῷ διεσκευασμένων τε καὶ παρεγγεγραμμένων, ὑπὲρ
<span class="lb" data-page="9" data-line="14" id="p9.14"></span>ὧν ἐπὶ πλέον μὲν ἐν αὐτοῖς τούτοις ἐπιδείξω τοῖς ὑπομνήμασιν,
<span class="lb" data-page="9" data-line="15" id="p9.15"></span>ἀρκεῖ δὲ νῦν ἐρεῖν ὅσα κᾀν τῷ γνησίῳ ἢ καὶ νόθῳ
<span class="lb" data-page="9" data-line="16" id="p9.16"></span>Ἱπποκράτους συγγράμματι εἴρηται, κατὰ λέξιν οὕτως ἔχοντα.
<span class="lb" data-page="9" data-line="17" id="p9.17"></span>τούτου τοῦ βιβλίου τὸ μὲν κατὰ τὸ ἓν γράμμα μέρος τὸ
<span class="lb" data-page="9" data-line="18" id="p9.18"></span>πρῶτον εἰς διακοσίους καὶ τεσσαράκοντα στίχους ἐξήκει, 
<span class="pb" data-page="10" id="p10"></span>
<span class="lb" data-page="10" data-line="1" id="p10.1"></span>δεικνύον ἐκ θερμοῦ καὶ ψυχροῦ καὶ ξηροῦ καὶ ὑγροῦ τὰ
<span class="lb" data-page="10" data-line="2" id="p10.2"></span>μὲν ζώων σώματα γεγονέναι, μετὰ τοῦ καὶ διδάξαι περὶ
<span class="lb" data-page="10" data-line="3" id="p10.3"></span>τῆς τῶν χυμῶν φύσεως, τὸ δὲ ἀπὸ τοῦδε ποικίλον τ᾿
<span class="lb" data-page="10" data-line="4" id="p10.4"></span>ἐστί. τὸ μὲν γὰρ πρῶτον αὐτοῦ μέρος διακρίνει τὰς σποραδικὰς
<span class="lb" data-page="10" data-line="5" id="p10.5"></span>ὀνομαζομένας νόσους ἀπὸ τῶν ἐπιδημιῶν γε καὶ
<span class="lb" data-page="10" data-line="6" id="p10.6"></span>λοιμωδῶν, ἰδίαν τε θεραπείαν ἑκατέρου τοῦ γένους, ἐν τῷ
<span class="lb" data-page="10" data-line="7" id="p10.7"></span>καθόλου διδάσκει. τὸ δὲ μετ᾿ αὐτὸ ἀνατομὴν φλεβῶν διέρχεται.
<span class="lb" data-page="10" data-line="8" id="p10.8"></span>κᾄπειτα περὶ νοσημάτων ἐστὶ ποικίλη διδασκαλία
<span class="lb" data-page="10" data-line="9" id="p10.9"></span>καὶ μετὰ ταῦτα ὑγιεινὴ δίαιτα πρὸς ἰδιώτας γεγραμμένη.
<span class="lb" data-page="10" data-line="10" id="p10.10"></span>κᾄπειτ᾿ ἐφεξῆς ὅπως ἄν τις τοὺς παχυτάτους ἀνθρώπους
<span class="lb" data-page="10" data-line="11" id="p10.11"></span>λεπτύνειεν, ἢ τοὺς λεπτοτάτους σαρκώσειεν, οἷς ἔζευκται
<span class="lb" data-page="10" data-line="12" id="p10.12"></span>διδασκαλία περὶ ἐμέτων. εἶτά τις ὑπογραφὴ διὰ βραχέων
<span class="lb" data-page="10" data-line="13" id="p10.13"></span>διαίτης παιδίων καὶ μετὰ ταῦτα γυναικῶν, εἶτα τῶν γυμναζομένων,
<span class="lb" data-page="10" data-line="14" id="p10.14"></span>εἶτ᾿ ἐπὶ τέλει πρόσκειται διὰ στίχων ὡς δέκα,
<span class="lb" data-page="10" data-line="15" id="p10.15"></span>περὶ τῶν ἐγκεφάλου νόσων εἰκῇ καὶ ὡς ἔτυχε προσεῤῥιμμένων.
<span class="lb" data-page="10" data-line="16" id="p10.16"></span>εὔδηλον οὖν ὅτι τὸ μὲν ὅλον βιβλίον ἐκ πολλῶν
<span class="lb" data-page="10" data-line="17" id="p10.17"></span>διεσκεύασται καὶ σύγκειται σχεδὸν εἰς ἑξακοσίους στίχους
<span class="lb" data-page="10" data-line="18" id="p10.18"></span>ἢ βραχύ τι ἧττον ἐκτεταμένον. ἔχει δὲ τὸν μὲν πρῶτον 
<span class="pb" data-page="11" id="p11"></span>
<span class="lb" data-page="11" data-line="1" id="p11.1"></span>λόγον, ἔνθα περὶ τῶν στοιχείων καὶ τῶν χυμῶν διέρχεται,
<span class="lb" data-page="11" data-line="2" id="p11.2"></span>παντοίως ἐχόμενον τῆς Ἱπποκράτους τέχνης. ὥσπερ γε καὶ
<span class="lb" data-page="11" data-line="3" id="p11.3"></span>τὸν δεύτερον, τὸν διακριτικὸν τῶν ἐπιδημιῶν τε καὶ σποραδικῶν
<span class="lb" data-page="11" data-line="4" id="p11.4"></span>νοσημάτων. τὸν δὲ περὶ τῆς τῶν φλεβῶν ἀνατομῆς
<span class="lb" data-page="11" data-line="5" id="p11.5"></span>ἐναργῶς παρεγκείμενον ἔχει μοχθηρὸν ὅλον. οὔτε
<span class="lb" data-page="11" data-line="6" id="p11.6"></span>γὰρ τοῖς φαινομένοις ὁμολογεῖ καὶ τοῖς ἐν τῷ δευτέρῳ τῶν
<span class="lb" data-page="11" data-line="7" id="p11.7"></span>ἐπιδημιῶν εἰρημένοις μάχεται. τῶν δ᾿ ἑξῆς τὰ μὲν παρέγκειται,
<span class="lb" data-page="11" data-line="8" id="p11.8"></span>περὶ ὦν ὅτ᾿ ἐξηγούμεθά σοι τὸ βιβλίον, ἀκριβωθήσεται·
<span class="lb" data-page="11" data-line="9" id="p11.9"></span>τὰ δέ ἐστιν ἀξιόλογα καὶ διὰ βραχέων καλῶς εἰρημένα
<span class="lb" data-page="11" data-line="10" id="p11.10"></span>καὶ τῆς Ἱπποκράτους ἐχόμενα τέχνης, ὥσπερ ὅσα
<span class="lb" data-page="11" data-line="11" id="p11.11"></span>περὶ τῆς ὑγιεινῆς διαίτης εἴρηται. τὸ μὲν ὅλον τὸ βιβλίον
<span class="lb" data-page="11" data-line="12" id="p11.12"></span>ἐκ τούτων σύγκειται, τὸ δὲ πρῶτον αὐτοῦ μέρος ἁπάσης
<span class="lb" data-page="11" data-line="13" id="p11.13"></span>τῆς Ἱπποκράτους τέχνης ἔχει τὴν οἷον κρηπῖδα, διὸ καὶ
<span class="lb" data-page="11" data-line="14" id="p11.14"></span>θαυμάζειν ἔφην ἐνίων ἀποξενούντων αὐτὸ τῆς τοῦ Ἱπποκράτους
<span class="lb" data-page="11" data-line="15" id="p11.15"></span>ἐννοίας. οἱ πλεῖστοι μὲν γὰρ τῶν γνόντων Ἱπποκράτειον
<span class="lb" data-page="11" data-line="16" id="p11.16"></span>τέχνην τοῖς γνησίοις αὐτὸ συγκαταριθμοῦσι, νομίζοντες
<span class="lb" data-page="11" data-line="17" id="p11.17"></span>τοῦ μεγάλου Ἱπποκράτους σύγγραμμα, τινὲς δὲ
<span class="lb" data-page="11" data-line="18" id="p11.18"></span>Πολύβου τοῦ μαθητοῦ τε ἅμα καὶ διαδεξαμένου τὴν τῶν 
<span class="pb" data-page="12" id="p12"></span>
<span class="lb" data-page="12" data-line="1" id="p12.1"></span>νέων διδασκαλίαν, ὃς οὐδὲν ὅλως φαίνεται μετακινήσας τῶν
<span class="lb" data-page="12" data-line="2" id="p12.2"></span>Ἱπποκράτους δογμάτων ἐν οὐδενὶ τῶν ἑαυτοῦ βιβλίων,
<span class="lb" data-page="12" data-line="3" id="p12.3"></span>ὡσπερ οὐδὲ Θεσσαλὸς ὁ αὐτοῦ υἱὸς, θαυμάσιος μὲν ἀνὴρ
<span class="lb" data-page="12" data-line="4" id="p12.4"></span>καὶ οὗτος γενόμενος, ἀλλ᾿ οὐ καταμείνας ἐν τῇ πατρίδι καθάπερ
<span class="lb" data-page="12" data-line="5" id="p12.5"></span>ὁ Πόλυβος. Ἀρχελάῳ γὰρ τῷ Μακεδονίας βασιλεῖ
<span class="lb" data-page="12" data-line="6" id="p12.6"></span>συνεγένετο. πεπιστεύκασι μὲν οὖν, ὡς ἔφην, καὶ ἄλλοι σχεδὸν
<span class="lb" data-page="12" data-line="7" id="p12.7"></span>ἄπαντες ἰατροὶ, πλὴν ὀλίγων δή τινων, Ἱπποκράτους
<span class="lb" data-page="12" data-line="8" id="p12.8"></span>εἶναι τὸ περὶ φύσιος ἀνθρώπου βιβλίον, οὐκ ἀγνοεῖ δὲ οὐδὲ
<span class="lb" data-page="12" data-line="9" id="p12.9"></span>Πλάτων αὐτός. γράφει γοῦν ἐν Φαίδρῳ προγεγραμμένην
<span class="lb" data-page="12" data-line="10" id="p12.10"></span>ῥῆσιν ὀλίγον ἔμπροσθεν, ἦς ἡ ἀρχὴ, ΣΩ. Ψυχῆς οὖν φύσιν
<span class="lb" data-page="12" data-line="11" id="p12.11"></span>ἀξίως λόγου κατανοῆσαι οἴει δυνατὸν εἶναι ἄνευ τῆς
<span class="lb" data-page="12" data-line="12" id="p12.12"></span>τοῦ ὅλου φύσεως; ΦΑΙ. εἰ μὲν οὖν Ἱπποκράτει τῷ τῶν
<span class="lb" data-page="12" data-line="13" id="p12.13"></span>Ἀσκληπιαδῶν δεῖ τι πείθεσθαι, οὐδὲ περὶ τοῦ σώματος
<span class="lb" data-page="12" data-line="14" id="p12.14"></span>ἄνευ τῆς μεθόδου ταύτης. ταύτην τὴν ῥῆσιν ἐχρῆν ἀναγνόντας
<span class="lb" data-page="12" data-line="15" id="p12.15"></span>τοὺς εἰκῆ φλυαροῦντας ἐπισκέψασθαι τίνι τῶν βιβλίων
<span class="lb" data-page="12" data-line="16" id="p12.16"></span>Ἱπποκράτους ἡ ὑπὸ Πλάτωνος ἐπαινουμένη μέθοδος
<span class="lb" data-page="12" data-line="17" id="p12.17"></span>
<span class="milestone ed2page" data-n="95" data-unit="ed2page" id="ed2page.95"></span>γέγραπται. φανεῖται γὰρ οὐ καθ᾿ ἓν ἄλλο παρὰ τὸ
<span class="lb" data-page="12" data-line="18" id="p12.18"></span>προκείμενον ἡμῖν σύγγραμμα τὸ περὶ φύσιος ἀνθρώπου. 
<span class="pb" data-page="13" id="p13"></span>
<span class="lb" data-page="13" data-line="1" id="p13.1"></span>ἔπειτα δὲ καὶ τῶν ἄλλων ἕκαστον ὦν ὁ Πλάτων διῆλθεν,
<span class="lb" data-page="13" data-line="2" id="p13.2"></span>ἃ κᾀγὼ διά τε τῶν περὶ τῶν καθ᾿ Ἱπποκράτην στοιχείων
<span class="lb" data-page="13" data-line="3" id="p13.3"></span>ἐδίδαξα καὶ νῦν οὐχ ἦττον ἔρχομαι δείξων, ἐπειδήπερ ὑμῖν
<span class="lb" data-page="13" data-line="4" id="p13.4"></span>οὕτως ἔδοξεν. ἐκεῖνο δ᾿ οὖν ἔτι προσθεὶς τῷ λόγῳ πρὸς
<span class="lb" data-page="13" data-line="5" id="p13.5"></span>τὴν ἐξήγησιν ἀφίξομαι τῶν ἐν τῷ βιβλίῳ ῥήσεων· ἐκπεσόντος
<span class="lb" data-page="13" data-line="6" id="p13.6"></span>εἰς πολλοὺς τοῦ γραφέντος μοί ποτε βιβλίου περὶ
<span class="lb" data-page="13" data-line="7" id="p13.7"></span>τῶν καθ᾿ Ἱπποκράτην στοιχείων, ἐπαινεθέντος τε πρὸς
<span class="lb" data-page="13" data-line="8" id="p13.8"></span>ἁπάντων τῶν πεπαιδευμένων, ὀλίγοι τινὲς τῶν ἀπαιδεύτων,
<span class="lb" data-page="13" data-line="9" id="p13.9"></span>ὅσοι τῶν μὲν ἐν αὐτῷ γεγραμμένων ἀποδείξεων οὐδεμίαν
<span class="lb" data-page="13" data-line="10" id="p13.10"></span>ἠδυνήθησαν ἐλέγξαι, καίτοι γ᾿ ἐπιχειρήσαντες, ἀπεπνίγοντο
<span class="lb" data-page="13" data-line="11" id="p13.11"></span>δὲ ὑπὸ τοῦ φθόνου, τοῦτο ᾠήθησαν ἱκανὸν εἶναι πρὸς διαβολὴν,
<span class="lb" data-page="13" data-line="12" id="p13.12"></span>ὡς οὐκ ἔστιν Ἱπποκράτους αὐτοῦ. τὸ σύγγραμμα
<span class="lb" data-page="13" data-line="13" id="p13.13"></span>τοίνυν ἔστω μήθ᾿ Ἱπποκράτους μήτ᾿ αὐτοῦ Πολύβου, μηδ᾿,
<span class="lb" data-page="13" data-line="14" id="p13.14"></span>εἰ βούλοιντο, γεγράφθω τὴν ἀρχήν τι σύγγραμμα περὶ φύσιος
<span class="lb" data-page="13" data-line="15" id="p13.15"></span>ἀνθρώπου, δεικνύον ἐκ θερμοῦ καὶ ψυχροῦ καὶ ξηροῦ
<span class="lb" data-page="13" data-line="16" id="p13.16"></span>καὶ ὑγροῦ τὰ σώμαθ᾿ ἡμῶν γεγονέναι. εἰ γὰρ καὶ τοῦτ᾿
<span class="lb" data-page="13" data-line="17" id="p13.17"></span>αὐτοῖς χαρισόμεθα, τό γε ἐκ τούτων συγκεῖσθαι τὰ σώμαθ᾿
<span class="lb" data-page="13" data-line="18" id="p13.18"></span>ἡμῶν, Ἱπποκράτους ἐστὶ δόγμα. φαίνεται γὰρ ἐν τοῖς 
<span class="pb" data-page="14" id="p14"></span>
<span class="lb" data-page="14" data-line="1" id="p14.1"></span>γνησιωτάτοις ἑαυτοῦ βιβλίοις οὐ μόνον τὰς τῶν νόσων διαφορὰς
<span class="lb" data-page="14" data-line="2" id="p14.2"></span>ἀκολούθως ταῖς ἀρχαῖς ταύταις <span class="milestone ed1page" data-n="3" data-unit="ed1page" id="ed1page.3"></span>ποιούμενος,
<span class="lb" data-page="14" data-line="3" id="p14.3"></span>ἀλλὰ καὶ τοὺς τῶν ἰάσεων τρόπους ἐντεῦθεν εὑρίσκων. τὰ
<span class="lb" data-page="14" data-line="4" id="p14.4"></span>νοσήματα μὲν γὰρ αὐτῶν κατὰ τὸ θερμόν τε καὶ ψυχρὸν,
<span class="lb" data-page="14" data-line="5" id="p14.5"></span>ὑγρόν τε καὶ ξηρὸν ἀλλήλων διαφέρει. ἡ θεραπεία δὲ γίγνεται
<span class="lb" data-page="14" data-line="6" id="p14.6"></span>τῶν μὲν θερμῶν ψυχομένων, τῶν δ᾿ ὑγρῶν ξηραινομένων,
<span class="lb" data-page="14" data-line="7" id="p14.7"></span>ὥσπερ γε καὶ τῶν μὲν ψυχρῶν θερμαινομένων, τῶν
<span class="lb" data-page="14" data-line="8" id="p14.8"></span>δὲ ξηρῶν ὑγραινομένων. ἔτι τε τούτων ἔμπροσθεν αὐτῶν
<span class="lb" data-page="14" data-line="9" id="p14.9"></span>τῶν κατὰ τοὺς ἀνθρώπους φύσεων τὰς μὲν θερμὰς ἡγεῖται,
<span class="lb" data-page="14" data-line="10" id="p14.10"></span>τὰς δὲ ψυχρὰς, τὰς δὲ ὑγρὰς, τὰς δὲ ξηρὰς, ἡλικίας
<span class="lb" data-page="14" data-line="11" id="p14.11"></span>τε ὡσαύτως καὶ χώρας κατὰ τὸν αὐτὸν τρόπον ἀλλήλων
<span class="lb" data-page="14" data-line="12" id="p14.12"></span>διαφέρειν ὑπολαμβάνει, μηδὲν τούτων Ἐρασιστράτου ποτὲ
<span class="lb" data-page="14" data-line="13" id="p14.13"></span>φθεγξαμένου, καθάπερ οὐδὲ ἄλλου τινὸς, ὅσοι τὸ θερμὸν
<span class="lb" data-page="14" data-line="14" id="p14.14"></span>ἐπίκτητον, οὐ σύμφυτον εἶναι νομίζουσιν. οὕτω δὲ καὶ τἄλλα
<span class="lb" data-page="14" data-line="15" id="p14.15"></span>πάντα τὰ κατὰ μέρος ὁ μὲν Ἱπποκράτης εἰς τὰς ἀρχὰς
<span class="lb" data-page="14" data-line="16" id="p14.16"></span>ταύτας ἀναφέρει, οὐ φυλάττει δ᾿ Ἐρασίστρατος, ὡς διὰ
<span class="lb" data-page="14" data-line="17" id="p14.17"></span>τοῦτο καὶ τῶν φυσικῶν ἔργων ἀνεπιζήτητα καταλιπεῖν ἔνια,
<span class="lb" data-page="14" data-line="18" id="p14.18"></span>καθάπερ ἐδιδάξαμεν ἐν τοῖς τῶν φυσικῶν δυνάμεων ὑπομνήμασι. 
<span class="pb" data-page="15" id="p15"></span>
<span class="lb" data-page="15" data-line="1" id="p15.1"></span>ἐπεὶ δὲ οἱ πᾶσι λωβώμενοι τοῖς καλοῖς ἐγκαλοῦσι
<span class="lb" data-page="15" data-line="2" id="p15.2"></span>τῷ μήκει τοῦ λόγου, πάντα μᾶλλον ἢ ὑπομνήματα
<span class="lb" data-page="15" data-line="3" id="p15.3"></span>γράφειν ἡμᾶς εἰπόντες, ἔγνωκα καὶ ταύτην αὐτῶν ἀποκόψαι
<span class="lb" data-page="15" data-line="4" id="p15.4"></span>τὴν ἐπήρειαν, ἰδίαν γράψας ἑτέραν πραγματείαν, ἐν
<span class="lb" data-page="15" data-line="5" id="p15.5"></span>ᾗ δείξω τὴν αὐτὴν δόξαν Ἱπποκράτει ἐμὲ διαφυλάττοντα,
<span class="lb" data-page="15" data-line="6" id="p15.6"></span>τῇ κατὰ τὸ περὶ φύσεως ἀνθρώπου γεγραμμένῃ καὶ κατὰ
<span class="lb" data-page="15" data-line="7" id="p15.7"></span>τὰ ἄλλα πάντα συγγράμματα. οἶδα δὲ πάλιν ὥσπερ ἐν
<span class="lb" data-page="15" data-line="8" id="p15.8"></span>ἅπασι τοῖς ἀποδεικνυομένοις ὑφ᾿ ἡμῶν, οἱ βάσκανοι διαβάλλειν
<span class="lb" data-page="15" data-line="9" id="p15.9"></span>αἰδεσθέντες τὰ πρὸς ἁπάντων ἐπαινούμενα, μέμφονταί
<span class="lb" data-page="15" data-line="10" id="p15.10"></span>τινα θεωρήματα τῶν κοινωνούντων αὐτοῖς, οὕτω
<span class="lb" data-page="15" data-line="11" id="p15.11"></span>καὶ νῦν πράξοντας αὐτούς. ἐπὶ μὲν γὰρ τῶν γραφησομένων
<span class="lb" data-page="15" data-line="12" id="p15.12"></span>βιβλίων ἐροῦσι χρῆσθαι μὲν ὄντως Ἱπποκράτην σκοποῖς
<span class="lb" data-page="15" data-line="13" id="p15.13"></span>στοιχειώδεσι, τῷ θερμῷ καὶ ψυχρῷ καὶ ξηρῷ καὶ
<span class="lb" data-page="15" data-line="14" id="p15.14"></span>ὑγρῷ, οὐ μήν γ᾿ ἀληθῶς ὑπολαμβάνειν αὐτόν. ὅταν δ᾿ ἀποδεικνύῃ
<span class="lb" data-page="15" data-line="15" id="p15.15"></span>πάλιν, ἐκ τούτων τὰ σώμαθ᾿ ἡμῶν συγκεῖσθαι, μὴ
<span class="lb" data-page="15" data-line="16" id="p15.16"></span>δοκεῖν Ἱπποκράτει τοῦτο ἐροῦσιν, οὐ γὰρ εἶναι τὸ περὶ
<span class="lb" data-page="15" data-line="17" id="p15.17"></span>φύσεως ἀνθρώπου βιβλίον Ἱπποκράτους. ὥσπερ οὖν ἐκεῖνοι
<span class="lb" data-page="15" data-line="18" id="p15.18"></span>κακουργοῦντες οὐ παύονται, οὕτω καὶ ἡμεῖς μεμνῆσθαι τῶν 
<span class="pb" data-page="16" id="p16"></span>
<span class="lb" data-page="16" data-line="1" id="p16.1"></span>προκειμένων ἐν ἑκάστῳ τῶν ὑπομνημάτων ἀναμιμνήσκειν αὐτοὺς
<span class="lb" data-page="16" data-line="2" id="p16.2"></span>καὶ μήθ᾿ ὅταν ἀποδεικνύωμεν Ἱπποκράτην κατὰ πάντα
<span class="lb" data-page="16" data-line="3" id="p16.3"></span>τὰ συγγράμματα θεμέλιον τῆς ἑαυτοῦ τέχνης τιθέμενον ἐν
<span class="lb" data-page="16" data-line="4" id="p16.4"></span>τῇ περὶ τῶν εὑρημένων στοιχείων ἐπιστήμῃ, <span class="milestone ed2page" data-n="96" data-unit="ed2page" id="ed2page.96"></span>καταλιπόντες
<span class="lb" data-page="16" data-line="5" id="p16.5"></span>τοῦτο, περὶ τῆς ἀληθείας αὐτῶν ζητῶσι, μήθ᾿
<span class="lb" data-page="16" data-line="6" id="p16.6"></span>ὅταν περὶ τῆς ἀληθείας ζητῶμεν, ἢ καὶ ἀποδεικνύωμεν,
<span class="lb" data-page="16" data-line="7" id="p16.7"></span>ἀποχωρείτωσαν ἐπὶ τὴν περὶ τῆς γνώμης αὐτοῦ σκέψιν,
<span class="lb" data-page="16" data-line="8" id="p16.8"></span>ἀλλ᾿ ἰδίᾳ μὲν εἰ ἀληθὴς ὁ περὶ τῶν στοιχείων λόγος ἐξεταζέτωσαν,
<span class="lb" data-page="16" data-line="9" id="p16.9"></span>ἰδίᾳ δὲ, εἰ ταῦθ᾿ Ἱπποκράτης ἐτίθετο στοιχεῖα.
<span class="lb" data-page="16" data-line="10" id="p16.10"></span>δυοῖν οὖν ὄντοιν τούτοιν τοῖν προβλημάτοιν, τὸ πρότερον
<span class="lb" data-page="16" data-line="11" id="p16.11"></span>ἔν τε τῷ περὶ τῶν καθ᾿ Ἱπποκράτην στοιχείων κᾀν τῷ
<span class="lb" data-page="16" data-line="12" id="p16.12"></span>νῦν προκειμένῳ λόγῳ σκοπείτωσαν. ἐκ περιουσίας δὲ κατὰ
<span class="lb" data-page="16" data-line="13" id="p16.13"></span>τὴν ἀκολουθίαν τοῖς οὐκ ἀσυνέτοις φαίνεται τὰ αὐτὰ τιθέμενος
<span class="lb" data-page="16" data-line="14" id="p16.14"></span>ἀεὶ στοιχεῖα, τό τε βιβλίον τὸ νῦν ἡμῖν προκείμενον
<span class="lb" data-page="16" data-line="15" id="p16.15"></span>αὐτὸς γράψας. 
</p>
</section>
<section id="s1.1" title="Chapter 1.1">
<span class="lb head" data-page="16" data-line="16" id="p16.16"></span>
<blockquote class="quote lemma">
<span class="lb" data-page="16" data-line="17" id="p16.17"></span>Ὅστις μὲν εἴωθεν ἀκούειν λεγόντων ἀμφὶ τῆς φύσιος τῆς 
<span class="pb" data-page="17" id="p17"></span>
<span class="lb" data-page="17" data-line="1" id="p17.1"></span>ἀνθρωπίνης προσωτέρω, ἢ ὁκόσον αὐτέης ἐς ἰητρικὴν
<span class="lb" data-page="17" data-line="2" id="p17.2"></span>ἀφήκει, τουτέῳ μὲν οὐκ ἐπιτήδειος ὅδε ὁ λόγος ἀκούειν.
<span class="lb" data-page="17" data-line="3" id="p17.3"></span>οὔτε γὰρ τὸ πάμπαν ἠέρα λέγω τὸν ἄνθρωπον εἶναι,
<span class="lb" data-page="17" data-line="4" id="p17.4"></span>οὔτε πῦρ, οὔτε ὕδωρ, οὔτε γῆν, οὔτε ἄλλο οὐδὲν, ὅ τι
<span class="lb" data-page="17" data-line="5" id="p17.5"></span>μὴ φανερόν ἐστιν ἓν ἐὸν ἐν τῷ ἀνθρώπῳ. ἀλλὰ τοῖσι
<span class="lb" data-page="17" data-line="6" id="p17.6"></span>βουλομένοισι ταῦτα λέγειν παρίημι.
</blockquote>
<span class="lb rule" data-page="17" data-line="7" id="p17.7"></span>
<p>
<span class="lb" data-page="17" data-line="8" id="p17.8"></span>Ὅσον ἐπὶ τῇ ῥήσει ταύτῃ γνῶναι σαφῶς τὴν τοῦ συγγραφέως
<span class="lb" data-page="17" data-line="9" id="p17.9"></span>γνώμην οὐ πάνυ τι δόξει δυνατὸν εἶναι. μέμφεται
<span class="lb" data-page="17" data-line="10" id="p17.10"></span>γὰρ τοῖς προσωτέρω τὸν περὶ τῆς φύσεως λόγον ἀπάγουσι
<span class="lb" data-page="17" data-line="11" id="p17.11"></span>τῆς ἰατρικῆς χρείας. προσωτέρω δ᾿ ἀπάγειν ὑπονοήσειεν
<span class="lb" data-page="17" data-line="12" id="p17.12"></span>ἄν τις ἐκείνους, ὅσοι τε πῦρ καὶ ὕδωρ καὶ ἀέρα καὶ
<span class="lb" data-page="17" data-line="13" id="p17.13"></span>γῆν εἶναι λέγουσι τὰ στοιχεῖα τῆς ἀνθρώπου φύσεως, εἰ μὴ
<span class="lb" data-page="17" data-line="14" id="p17.14"></span>μιγέουσι τὰ στοιχεῖα, ὅσοι τε τούτων τὸ στοιχεῖον ἕν τι·
<span class="lb" data-page="17" data-line="15" id="p17.15"></span>κατὰ μὲν τὴν πρόχειρον φαντασίαν ἐπὶ τὸ πρότερον ἀφικνουμένων
<span class="lb" data-page="17" data-line="16" id="p17.16"></span>ἡμῶν, κατὰ δὲ τὴν ἀκριβεστέραν σκέψιν ἐπὶ τὸ
<span class="lb" data-page="17" data-line="17" id="p17.17"></span>δεύτερον. τοὺς γὰρ ἐκ πυρὸς καὶ γῆς ὕδατός τε καὶ ἀέρος
<span class="lb" data-page="17" data-line="18" id="p17.18"></span>ἀλλήλοις κραθέντων ἡγουμένους τὰ σώμαθ᾿ ἡμῶν γεγονέναι 
<span class="pb" data-page="18" id="p18"></span>
<span class="lb" data-page="18" data-line="1" id="p18.1"></span>μοχθηρῶς ἄν τις ἀξιώσειε κρίνεσθαι ὕδωρ, ἢ πῦρ, ἢ γῆν,
<span class="lb" data-page="18" data-line="2" id="p18.2"></span>ἢ ἀέρα δεικνύοντας ἐν ἡμῖν, ἢ μὴ δεικνύοντας ἐξελέγχεσθαι
<span class="lb" data-page="18" data-line="3" id="p18.3"></span>φάσκειν. ὅμοιον γὰρ τοῦτο τῷ κατὰ τὴν τετραφάρμακον
<span class="lb" data-page="18" data-line="4" id="p18.4"></span>δύναμιν ἀξιοῦν ἤτοι κηρὸν, ἢ πίτταν, ἢ στέαρ, ἢ ῥητίνην
<span class="lb" data-page="18" data-line="5" id="p18.5"></span>εἰλικρινῆ δεικνύειν, ἢ μὴ δυναμένους δεῖξαι, μὴ συγχωρεῖν
<span class="lb" data-page="18" data-line="6" id="p18.6"></span>ἐκ τούτων αὐτὴν συγκεῖσθαι. ἐν γὰρ τῷ κεκρᾶσθαι φάναι
<span class="lb" data-page="18" data-line="7" id="p18.7"></span>τὰ τέτταρα τὸ μηδὲν εἰλικρινὲς αὐτῶν εἶναι δηλοῦται. δυνατὸν
<span class="lb" data-page="18" data-line="8" id="p18.8"></span>μὲν οὖν ἐστιν ἄμφω νοῆσαι κατὰ τὴν προκειμένην
<span class="lb" data-page="18" data-line="9" id="p18.9"></span>ῥῆσιν· ἐν δὲ τοῖς ἑξῆς εἰρησομένοις φαίνεται τὸ δεύτερον
<span class="lb" data-page="18" data-line="10" id="p18.10"></span>ὑπὸ τοῦ συγγραφέως κατασκευαζόμενον. εἰ δέ τις ἀκριβῶς
<span class="lb" data-page="18" data-line="11" id="p18.11"></span>προσέχοι τὸν νοῦν καὶ κατ᾿ αὐτὴν τήνδε τὴν λέξιν, ἔνθα
<span class="lb" data-page="18" data-line="12" id="p18.12"></span>φησίν. <span class="milestone ed2page" data-n="97" data-unit="ed2page" id="ed2page.97"></span>οὔτε γὰρ ἠέρα τὸ πάμπαν εἶναι τὸν ἄνθρωπον,
<span class="lb" data-page="18" data-line="13" id="p18.13"></span>οὐ τοῦτό φησιν, ὡς οὐκ ἔστιν ὅλως ἐν ἡμῖν ἀὴρ,
<span class="lb" data-page="18" data-line="14" id="p18.14"></span>ὥσπερ οὐδ᾿ ὅτι πῦρ, ἢ ὕδωρ ἢ γῆ, ἀλλ᾿ ὡς τὸ πάμπαν. ἐκ
<span class="lb" data-page="18" data-line="15" id="p18.15"></span>δὲ τῆς φωνῆς ταύτης σημαίνεται τὸ μὴ παντελῶς, οὐ τὸ
<span class="lb" data-page="18" data-line="16" id="p18.16"></span>μηδ᾿ ὅλως. οὐ γὰρ ἀναιρεῖται παντάπασιν ὑπὸ τῆς τοῦ
<span class="lb" data-page="18" data-line="17" id="p18.17"></span>πάμπαν λέξεως τὸ πρᾶγμα περὶ οὗ ποιούμεθα τὸν λόγον, 
<span class="pb" data-page="19" id="p19"></span>
<span class="lb" data-page="19" data-line="1" id="p19.1"></span>ἀλλὰ τὸ τέλειον αὐτοῦ καὶ ἄμικτον παραθραύεται. φαίνεται
<span class="lb" data-page="19" data-line="2" id="p19.2"></span>γοῦν ὅ τε ποιητὴς κατὰ τοῦτο τὸ σημαινόμενον χρώμενος
<span class="lb" data-page="19" data-line="3" id="p19.3"></span>τῷ πάμπαν φωνῇ, δι᾿ ὧν φησιν
</p>
<div class="lg">
<div class="l">
<span class="lb" data-page="19" data-line="4" id="p19.4"></span>— οὐδ᾿ ὅτι πάμπαν</div>
<div class="l">
<span class="lb" data-page="19" data-line="5" id="p19.5"></span>Ἤθελε λαὸν ὀλέσσαι Ἀχαϊκὸν Ἰλιόθι πρό.</div>
</div>
<p>
<span class="lb" data-page="19" data-line="6" id="p19.6"></span>αὐτός θ᾿ Ἱπποκράτης, ἡνίκα ἂν λέγῃ· τῶν ὀξέων νοσημάτων
<span class="lb" data-page="19" data-line="7" id="p19.7"></span>οὐ πάμπαν ἀσφαλέες αἱ προσαγορεύσιες, οὔτε τῆς
<span class="lb" data-page="19" data-line="8" id="p19.8"></span>ὑγιείης οὔτε τοῦ θανάτου. ὁ μὲν γὰρ ποιητὴς τὸν Δία
<span class="lb" data-page="19" data-line="9" id="p19.9"></span>φησὶ χαριζόμενον τῇ Θέτιδι πολὺν μὲν ὄλεθρον ἐθέλειν
<span class="lb" data-page="19" data-line="10" id="p19.10"></span>ἐργάσεσθαι τῶν Ἑλλήνων, οὐ μὴν παντελῶς γ᾿ αὐτοὺς διαφθεῖραι.
<span class="lb" data-page="19" data-line="11" id="p19.11"></span>ὁ δ᾿ Ἱπποκράτης πολλὰς μὲν τῶν προῤῥήσεων
<span class="lb" data-page="19" data-line="12" id="p19.12"></span>εἶναι βεβαίας, ὡς ἐπεδείξαμεν ἐν τοῖς εἰς τὸ προγνωστικὸν
<span class="lb" data-page="19" data-line="13" id="p19.13"></span>ὑπομνήμασιν, οὐ μὴν ἁπάσας γε, βέλτιον ἀκούειν, ὅπερ
<span class="lb" data-page="19" data-line="14" id="p19.14"></span>καὶ διὰ τῶν ἐφεξῆς δηλοῦται, μὴ συγχωρεῖν τὸν Ἱπποκράτην
<span class="lb" data-page="19" data-line="15" id="p19.15"></span>τοῖς ἀέρα μόνον εἶναι λέγουσι τὸ στοιχεῖον τοῦ ἀνθρωπείου
<span class="lb" data-page="19" data-line="16" id="p19.16"></span>σώματος, ὥσπερ οὐδὲ τὴν γῆν μόνην, ἢ ὕδωρ, ἢ
<span class="lb" data-page="19" data-line="17" id="p19.17"></span>πῦρ. οὐδὲ γὰρ ἕν τι τούτων ἐστὶν, ἀλλ᾿ ἅπαντα στοιχεῖα. 
<span class="pb" data-page="20" id="p20"></span>
<span class="lb" data-page="20" data-line="1" id="p20.1"></span>διὸ καὶ τὴν κατὰ τὸ τέλος τῆς ῥήσεως φωνὴν, ἀμφίβολον
<span class="lb" data-page="20" data-line="2" id="p20.2"></span>οὖσαν ἐν τῷ παρὰ διαίρεσιν καὶ σύνθεσιν γένει ἀμφιβολίας,
<span class="lb" data-page="20" data-line="3" id="p20.3"></span>ἄμεινόν ἐστι κατὰ διαίρεσιν ἀναγινώσκειν, ἔνθα φησίν· οὔτ᾿
<span class="lb" data-page="20" data-line="4" id="p20.4"></span>ἄλλο οὐδὲν ὅ τι μὴ φανερόν ἐστιν ἓν ἐὸν ἐν τῷ ἀνθρώπῳ.
<span class="lb" data-page="20" data-line="5" id="p20.5"></span>τὸ γὰρ ἓν ἐὸν οὐχ ὡς οἱ τὴν προτέραν τῶν ἐξηγήσεων
<span class="lb" data-page="20" data-line="6" id="p20.6"></span>πρεσβεύοντες οἴονται, μέρος ἕν ἐστι λόγου, λεγόμενον ὑπὸ
<span class="lb" data-page="20" data-line="7" id="p20.7"></span>τῶν ἄλλων Ἑλλήνων ἐν δυοῖν συλλαβαῖν, ἓν ὄν. ὑπὸ δὲ
<span class="lb" data-page="20" data-line="8" id="p20.8"></span>τῶν Ἰώνων ἐν τρισὶν, ἐνεὸν, ἀλλὰ δύο ἐστὶ λόγου μέρη. τὸ
<span class="lb" data-page="20" data-line="9" id="p20.9"></span>μὲν ἕτερον ὄνομα μονοσύλλαβον, <span class="milestone ed1page" data-n="4" data-unit="ed1page" id="ed1page.4"></span>ὡς ἐπειδὰν λέγωμεν
<span class="lb" data-page="20" data-line="10" id="p20.10"></span>ἀριθμοῦντες ἓν, δύο, τρία. τὸ δ᾿ ἕτερον, ὅπερ ἡμεῖς μὲν ἂν
<span class="lb" data-page="20" data-line="11" id="p20.11"></span>λέγομεν, οἱ δ᾿ Ἴωνες ἐὸν ἐν δυοῖν συλλαβαῖν. ἐπιδειχθήσεται
<span class="lb" data-page="20" data-line="12" id="p20.12"></span>γὰρ ἐν τοῖς ἑξῆς ὁ Ἱπποκράτης ἀντιλέγων οὐ τοῖς περιέχεσθαι
<span class="lb" data-page="20" data-line="13" id="p20.13"></span>κατὰ τὸ σῶμα τῶν τεσσάρων στοιχείων ἕκαστον
<span class="lb" data-page="20" data-line="14" id="p20.14"></span>οἰομένοις, ἀλλὰ τοῖς ἓν μόνον ἐξ αὐτῶν τὴν φύσιν εἶναι
<span class="lb" data-page="20" data-line="15" id="p20.15"></span>τοῦ ἀνθρώπου νομίζουσι. πῶς οὖν φησί τις προσωτέρω ἢ
<span class="lb" data-page="20" data-line="16" id="p20.16"></span>κατὰ τὴν ἰατρικὴν ὁ λόγος οὗτος ἀποχωρεῖ, καθ᾿ ὃν ἓν
<span class="lb" data-page="20" data-line="17" id="p20.17"></span>ὁτιοῦν στοιχεῖον ὑποτίθενταί τινες εἶναι τὴν φύσιν τοῦ ἀνθρώπου;
<span class="lb" data-page="20" data-line="18" id="p20.18"></span>ὅτι, καθάπερ αὐτὸς ὀλίγον ὕστερόν φησι, ταύτῃ 
<span class="pb" data-page="21" id="p21"></span>
<span class="lb" data-page="21" data-line="1" id="p21.1"></span>τῇ δόξῃ τὸ μή ποτε ἀλγεῖν τὸν ἄνθρωπον ἕπεται, καίτοι
<span class="lb" data-page="21" data-line="2" id="p21.2"></span>κἂν τοῦτό τις συγχωρήσῃ, ἓν καὶ τὸ ἰώμενον εἶναι. φαίνεται
<span class="lb" data-page="21" data-line="3" id="p21.3"></span>δὲ ἀλγοῦν καὶ θεραπευόμενον πολυειδῶς, ὥστε ψευδὴς
<span class="lb" data-page="21" data-line="4" id="p21.4"></span>ἀληθῶς. ἴδωμεν οὖν τῶν εἰρημένων ἕκαστον ἐν ταῖς ἐφεξῆς
<span class="lb" data-page="21" data-line="5" id="p21.5"></span>ῥήσεσιν, ὅπως αὐτὰ κατασκευάζῃ.
</p>
<blockquote class="quote lemma">
<span class="lb" data-page="21" data-line="6" id="p21.6"></span>Οὔτε γὰρ τὸ πάμπαν ἠέρα λέγω τὸν ἄνθρωπον εἶναι, οὔτε
<span class="lb" data-page="21" data-line="7" id="p21.7"></span>πῦρ, οὔτε ὕδωρ, οὔτε γῆν, οὔτε ἄλλο οὐδὲν, ὅ τι μὴ
<span class="lb" data-page="21" data-line="8" id="p21.8"></span>φανερόν ἐστιν ἓν ἐὸν ἐν τῷ ἀνθρώπῳ. ἀλλὰ τοῖσι βουλομένοισι
<span class="lb" data-page="21" data-line="9" id="p21.9"></span>ταῦτα λέγειν παρίημι.
</blockquote>
<span class="lb rule" data-page="21" data-line="10" id="p21.10"></span>
<p>
<span class="lb" data-page="21" data-line="11" id="p21.11"></span>Ἀρτεμίδωρος ὁ ἐπικληθεὶς Καπίτων ἔκδοσιν ἐποιήσατο
<span class="lb" data-page="21" data-line="12" id="p21.12"></span>τῶν Ἱπποκράτους βιβλίων, εὐδοκιμήσασαν οὐ μόνον παρὰ
<span class="lb" data-page="21" data-line="13" id="p21.13"></span>Ἀδριανῷ τῷ αὐτοκράτορι, ἀλλὰ καὶ νῦν ἱκανῶς ὑπὸ πολλῶν
<span class="lb" data-page="21" data-line="14" id="p21.14"></span>σπουδαζομένην, ὥσπερ καὶ ἡ τοῦ συγγενοῦς αὐτῷ Διοσκουρίδου.
<span class="lb" data-page="21" data-line="15" id="p21.15"></span>πολλὰ μὲν οὖν ἀμφότεροι μετέγραψαν, ὑπαλλάττοντες
<span class="lb" data-page="21" data-line="16" id="p21.16"></span>τὰς παλαιὰς γραφὰς, ἃς μόνας ἴσασιν οἱ ἐξηγησάμενοι
<span class="lb" data-page="21" data-line="17" id="p21.17"></span>τὰ Ἱπποκράτους βιβλία. πρὸς δὲ τοῖς πολλοῖς καὶ τήνδε 
<span class="pb" data-page="22" id="p22"></span>
<span class="lb" data-page="22" data-line="1" id="p22.1"></span>τὴν νῦν προκειμένην λέξιν ὑπήλλαξε Καπίτων, ὧδέ πως
<span class="lb" data-page="22" data-line="2" id="p22.2"></span>γράψας· <span class="milestone ed2page" data-n="98" data-unit="ed2page" id="ed2page.98"></span>οὔτε γὰρ τὸ πᾶν ἠέρα λέγω τὸν ἄνθρωπον
<span class="lb" data-page="22" data-line="3" id="p22.3"></span>εἶναι, οὔτε πῦρ, οὔτε ὕδωρ. ἐπειδὴ γὰρ οὔτε βιβλίον ηὕρισκεν
<span class="lb" data-page="22" data-line="4" id="p22.4"></span>ἀνδρὸς παλαιοῦ τὴν γῆν μόνην εἰπόντος εἶναι στοιχεῖον,
<span class="lb" data-page="22" data-line="5" id="p22.5"></span>οὔτε παρὰ τοῖς μάλιστα τὴν τοιαύτην ἱστορίαν ἀναλεξαμένοις
<span class="lb" data-page="22" data-line="6" id="p22.6"></span>ἀνδράσι τοῖς Περιπατητικοῖς ἱστορούμενον, τῆς
<span class="lb" data-page="22" data-line="7" id="p22.7"></span>δόξης ταύτης προθεῖναί τινα τὴν λέξιν ὑπήλλαξε τολμηρῶς.
<span class="lb" data-page="22" data-line="8" id="p22.8"></span>ἄμεινον δ᾿ ἦν ἐπιτιμῆσαι τοῖς φιλοτίμως ἐζητηκόσι τίνος
<span class="lb" data-page="22" data-line="9" id="p22.9"></span>ἦν ἀνδρὸς ἡ περὶ τῆς γῆς ὡς μόνης στοιχείου δόξα. παραπλήσιον
<span class="lb" data-page="22" data-line="10" id="p22.10"></span>γάρ ἐστι τοῦτο τῷ ζητῆσαι, τίς μὲν οὖν ὁ ἀξιῶν
<span class="lb" data-page="22" data-line="11" id="p22.11"></span>ἐκτετραμμένην ἐπιδεῖσθαι τὴν χεῖρα ὑπτίαν. καὶ τίς μὲν
<span class="lb" data-page="22" data-line="12" id="p22.12"></span>ὁ τὴν τῆς πτέρνης ἐπίδεσιν ἑτέρως ἢ ὡς Ἱπποκράτης
<span class="lb" data-page="22" data-line="13" id="p22.13"></span>ἀξιῶν ποιεῖσθαι· τίς δὲ ὁ τὴν τῆς κλειδὸς, ἢ τίς ὁ τὰ
<span class="lb" data-page="22" data-line="14" id="p22.14"></span>μεθ᾿ ἕλκους κατάγματα, κατ᾿ αὐτὸ μὲν τὸ ἕλκος οὐκ ἐπιδῶν,
<span class="lb" data-page="22" data-line="15" id="p22.15"></span>ἑκατέρωθι δὲ ἐπιδῶν· ἢ τίς ἐν τῷ καίειν τὸ κατ᾿ ὦμον
<span class="lb" data-page="22" data-line="16" id="p22.16"></span>ἄρθρον, οὐκ ἐν οἷς χρὴ μέρεσιν ἐτίθει τὰς ἐσχάρας. ἢ
<span class="lb" data-page="22" data-line="17" id="p22.17"></span>τίνες ἦσαν οὓς ἐν τῷ περὶ ῥάχεων λόγῳ μέμφεται. πολλὰ
<span class="lb" data-page="22" data-line="18" id="p22.18"></span>γὰρ τοιαῦτα κατά τε τὸ περὶ ἀγμῶν καὶ περὶ ἄρθρων εἴρηται 
<span class="pb" data-page="23" id="p23"></span>
<span class="lb" data-page="23" data-line="1" id="p23.1"></span>τῷ Ἱπποκράτει, ποτὲ μὲν ὡς ἑνὸς, ἐνίοτε δ᾿ ὡς πολλῶν
<span class="lb" data-page="23" data-line="2" id="p23.2"></span>ἁμαρτανόντων, ὥσπερ κᾀν τῷ περὶ διαίτης ὀξέων. ἅμα
<span class="lb" data-page="23" data-line="3" id="p23.3"></span>γὰρ κᾀκεῖ πολλοὺς ἰατροὺς μεμφόμενος ἔγραψεν ὧδέ πως.
<span class="lb" data-page="23" data-line="4" id="p23.4"></span>οἶδα τοὺς ἰητροὺς τὰ ἐναντιώτατα ἢ ὡς δεῖ ποιέοντας·
<span class="lb" data-page="23" data-line="5" id="p23.5"></span>βούλονται γὰρ πάντες ὑπὸ τὰς ἀρχὰς τῶν νούσων προταριχεύσαντες
<span class="lb" data-page="23" data-line="6" id="p23.6"></span>τοὺς ἀνθρώπους, ἢ δύο, ἢ καὶ τρεῖς, ἢ καὶ
<span class="lb" data-page="23" data-line="7" id="p23.7"></span>πλείους ἡμέρας, οὕτω προσφέρειν καὶ τὰ ῥοφήματα καὶ τὰ
<span class="lb" data-page="23" data-line="8" id="p23.8"></span>ποτά. τίνες οὖν ἦσαν οἱ διαιτῶντες οὕτω δεικνύτωσαν
<span class="lb" data-page="23" data-line="9" id="p23.9"></span>ἡμῖν οἱ ἐξηγηταί. τίνες δὲ οἱ νομίζοντες φλέγμα μόνον
<span class="lb" data-page="23" data-line="10" id="p23.10"></span>εἶναι τὸν ἄνθρωπον, τίνες οἱ ξανθὴν χολὴν, ἢ τίνες οἱ
<span class="lb" data-page="23" data-line="11" id="p23.11"></span>μέλαιναν. ἐφεξῆς γάρ τοι κατὰ τοῦτο αὐτὸ τὸ περὶ φύσεως
<span class="lb" data-page="23" data-line="12" id="p23.12"></span>ἀνθρώπου βιβλίον εἶναί τινάς φησιν, οἳ οὕτως ἐδόξασαν.
<span class="lb" data-page="23" data-line="13" id="p23.13"></span>ἄμεινον μὲν οὖν εἰρῆσθαι τοῖς ἐξηγηταῖς ὡς τάχα μὲν οὐδ᾿
<span class="lb" data-page="23" data-line="14" id="p23.14"></span>ἔγραψαν πάντες οὗτοι τὰς ἑαυτῶν δόξας. ἐγχωρεῖ δὲ καὶ
<span class="lb" data-page="23" data-line="15" id="p23.15"></span>γραψάντων αὐτῶν μὴ διασωθῆναι. φαίνεται γὰρ τοῦτο
<span class="lb" data-page="23" data-line="16" id="p23.16"></span>κατὰ πλείους αἰτίας γιγνόμενον. ἔνιοι μὲν γὰρ τοὺς διαδεξαμένους
<span class="lb" data-page="23" data-line="17" id="p23.17"></span>αὐτῶν τὴν διδασκαλίαν οὐκ ἔσχον, ἔνιοι δὲ οὐκ 
<span class="pb" data-page="24" id="p24"></span>
<span class="lb" data-page="24" data-line="1" id="p24.1"></span>ἐξέδοσαν ζῶντες τὰς βίβλους, εἶτα ἀποθανόντων αὐτῶν, ἓν
<span class="lb" data-page="24" data-line="2" id="p24.2"></span>ἢ δύο που σωζόμενα τῶν ἀντιγράφων, ἀπώλετο. δυνατὸν
<span class="lb" data-page="24" data-line="3" id="p24.3"></span>δέ ἐστι καὶ διότι κατεφρονήθη τὰ συγγράμματα αὐτῶν,
<span class="lb" data-page="24" data-line="4" id="p24.4"></span>ἀμεληθῆναί τε καὶ τῷ χρόνῳ τελέως ἀπολέσθαι. καὶ μέντοι
<span class="lb" data-page="24" data-line="5" id="p24.5"></span>καὶ φθονεροί τινες ἤτοι κατακρύπτουσιν, ἢ τελέως ἀφανίζουσι
<span class="lb" data-page="24" data-line="6" id="p24.6"></span>τὰ τῶν πρεσβυτῶν βιβλία. τινὲς δ᾿ ὑπὲρ τοῦ λέγειν
<span class="lb" data-page="24" data-line="7" id="p24.7"></span>ὡς ἴδια τὰ ἐν αὐτοῖς γεγραμμένα πράττουσι ταὐτό.
<span class="lb" data-page="24" data-line="8" id="p24.8"></span>ἢ καὶ τί θαυμαστὸν ἀπολέσθαι τῶν ἀλλοκότους δόξας γραψάντων,
<span class="lb" data-page="24" data-line="9" id="p24.9"></span>ὅπου γε καὶ παρὰ τοῖς Ἀθηναίοις εὑρίσκονταί
<span class="lb" data-page="24" data-line="10" id="p24.10"></span>τινες εὐδοκίμως ἠγωνισμένοι κωμικοί τε καὶ τραγικοὶ ποιηταὶ
<span class="lb" data-page="24" data-line="11" id="p24.11"></span>δράμασιν οὐκέτι διασωζομένοις. ἵνα γὰρ παραλείπω
<span class="lb" data-page="24" data-line="12" id="p24.12"></span>τὰς ἄλλας ἁπάσας αἰτίας, δυοῖν δὲ μόνων τῶν ἔναγχος ἐν
<span class="lb" data-page="24" data-line="13" id="p24.13"></span>Ῥώμῃ γιγνομένων μνημονεύσω. πολλάκις μὲν ἐμπρησθέντες
<span class="lb" data-page="24" data-line="14" id="p24.14"></span>σηκοὶ, πολλάκις δὲ ἐν σεισμοῖς καταπεσόντες, ἢ κατ᾿
<span class="lb" data-page="24" data-line="15" id="p24.15"></span>ἄλλην αἰτίαν, οὐκ ὀλίγων βιβλίων ἀπωλείας αἴτιοι γεγονέναι
<span class="lb" data-page="24" data-line="16" id="p24.16"></span>φαίνονται. κακῶς μὲν ὁ Καπίτων ἐτόλμησε μεταγράψαι
<span class="lb" data-page="24" data-line="17" id="p24.17"></span>τὴν παλαιὰν ῥῆσιν, οὐκοῦν οὐδὲ τοῦτο προσθεὶς, ὡς ἐνεδέχετο
<span class="lb" data-page="24" data-line="18" id="p24.18"></span>τὸν πρῶτον βιβλιογράφον ἁμαρτεῖν, ἀντ᾿ ἄλλου 
<span class="pb" data-page="25" id="p25"></span>
<span class="lb" data-page="25" data-line="1" id="p25.1"></span>γράψαντ᾿ ἄλλο. κακῶς δὲ καὶ τῶν ἐξηγητῶν ἔνιοι κατεψεύσαντο
<span class="lb" data-page="25" data-line="2" id="p25.2"></span>Ξενοφάνους, ὥσπερ καὶ Σαβῖνος, ὡδί πως γράψας
<span class="lb" data-page="25" data-line="3" id="p25.3"></span>αὐτοῖς ὀνόμασιν. οὔτε γὰρ πάμπαν ἀέρα λέγω τὸν ἄνθρωπον,
<span class="lb" data-page="25" data-line="4" id="p25.4"></span>ὥσπερ Ἀναξιμένης, οὔτε ὕδωρ ὡς Θαλῆς, οὔτε γῆν
<span class="lb" data-page="25" data-line="5" id="p25.5"></span>ὡς ἔν τινι Ξενοφάνης. οὐδαμόθεν γὰρ εὑρίσκεται ὁ Ξενοφάνης
<span class="lb" data-page="25" data-line="6" id="p25.6"></span>ἀποφηνάμενος οὕτως. <span class="milestone ed2page" data-n="99" data-unit="ed2page" id="ed2page.99"></span>ἀλλὰ καὶ ὁ Σαβῖνος
<span class="lb" data-page="25" data-line="7" id="p25.7"></span>αὐτὸς εὔδηλός ἐστιν ἐκ τῶν αὐτοῦ καταψευδόμενος, οὐχ
<span class="lb" data-page="25" data-line="8" id="p25.8"></span>ὑπ᾿ ἀγνοίας ἐσφαλμένος, ἢ πάντως ἂν ὀνομαστὶ προσέγραψε
<span class="lb" data-page="25" data-line="9" id="p25.9"></span>τὸ βιβλίον ἐν ᾧ ταῦτα ἀπεφήνατο. νῦν δ᾿ οὕτως ἔγραψεν,
<span class="lb" data-page="25" data-line="10" id="p25.10"></span>οὔτε γῆν ὡς ἔν τινι Ξενοφάνης· καὶ Θεόφραστος δ᾿ ἂν ἐν
<span class="lb" data-page="25" data-line="11" id="p25.11"></span>ταῖς τῶν φυσικῶν δοξῶν ἐπιτομαῖς τὴν Ξενοφάνους δόξαν,
<span class="lb" data-page="25" data-line="12" id="p25.12"></span>εἴπερ οὕτως εἶχεν, ἐγεγράφει. καί σοι πάρεστιν εἰ χαίροις
<span class="lb" data-page="25" data-line="13" id="p25.13"></span>τῇ περὶ τούτων ἱστορίᾳ, τὰς τοῦ Θεοφράστου βίβλους
<span class="lb" data-page="25" data-line="14" id="p25.14"></span>ἀναγνῶναι, καθ᾿ ἃς τὴν ἐπιτομὴν ἐποιήσατο τῶν φυσικῶν
<span class="lb" data-page="25" data-line="15" id="p25.15"></span>δοξῶν. ὥσπερ γε πάλιν εἰ τὰς τῶν παλαιῶν ἰατρῶν δόξας
<span class="lb" data-page="25" data-line="16" id="p25.16"></span>ἐθέλοις ἱστορῆσαι, πάρεστί σοι τὰς τῆς ἰατρικῆς συναγωγῆς
<span class="lb" data-page="25" data-line="17" id="p25.17"></span>ἀναγνῶναι βίβλους, ἐπιγεγραμμένας μὲν Ἀριστοτέλει, 
<span class="pb" data-page="26" id="p26"></span>
<span class="lb" data-page="26" data-line="1" id="p26.1"></span>ὁμολογουμένας δὲ ὑπὸ τοῦ Μένωνος, ὃς ἦν μαθητὴς αὐτοῦ,
<span class="lb" data-page="26" data-line="2" id="p26.2"></span>γεγράφθαι, διὸ καὶ Μενώνεια προσαγορεύουσιν ἔνιοι ταυτὶ
<span class="lb" data-page="26" data-line="3" id="p26.3"></span>τὰ βιβλία. δῆλον δὲ ὅτι καὶ ὁ Μένων ἐκεῖνος
<span class="lb" data-page="26" data-line="4" id="p26.4"></span>ἐπιμελῶς τὰ διασωζόμενα κατ᾿ αὐτὸ ἔτι τῶν παλαιῶν ἰατρῶν
<span class="lb" data-page="26" data-line="5" id="p26.5"></span>βιβλία, τὰς δόξας αὐτῶν ἐκεῖθεν ἀνελέξατο. τῶν δ᾿
<span class="lb" data-page="26" data-line="6" id="p26.6"></span>ἤδη διεφθαρμένων παντάπασιν, ἢ σωζομένων μὲν, οὐ θεωρηθέντων
<span class="lb" data-page="26" data-line="7" id="p26.7"></span>δ᾿, αὐτῷ τὰς γνώμας οὐκ ἠδύνατο γράψαι. κατὰ
<span class="lb" data-page="26" data-line="8" id="p26.8"></span>ταῦτ᾿ οὖν τὰ βιβλία χολὴν ξανθὴν, ἢ μέλαιναν, ἢ φλέγμα
<span class="lb" data-page="26" data-line="9" id="p26.9"></span>στοιχεῖον ἀνθρώπου φύσεως οὐκ ἂν εὕροις οὐδ᾿ ὑφ᾿ ἑνὸς
<span class="lb" data-page="26" data-line="10" id="p26.10"></span>εἰρημένον. αἷμα δὲ καὶ τῶν μεθ᾿ Ἱπποκράτην φαίνονται
<span class="lb" data-page="26" data-line="11" id="p26.11"></span>πολλοὶ μόνον εἶναι νομίζοντες ἐν ἡμῖν, ὥστε καὶ τὴν πρώτην
<span class="lb" data-page="26" data-line="12" id="p26.12"></span>γένεσιν ἡμῶν ἐξ αὐτοῦ γίγνεσθαι, καὶ τὴν μετὰ ταῦτα
<span class="lb" data-page="26" data-line="13" id="p26.13"></span>κατὰ τὴν μήτραν αὔξησιν καὶ ἀποκυηθέντων τελείωσιν. ἀλλ᾿
<span class="lb" data-page="26" data-line="14" id="p26.14"></span>ὅ γε Ἱπποκράτης ὀλίγον ὕστερον ἔγρα <span class="milestone ed1page" data-n="5" data-unit="ed1page" id="ed1page.5"></span>ψεν ὡς ὄντων
<span class="lb" data-page="26" data-line="15" id="p26.15"></span>τινῶν οἳ καὶ φλέγμα καὶ χολὴν ἐνόμιζον εἶναι τὸν ἄνθρωπον,
<span class="lb" data-page="26" data-line="16" id="p26.16"></span>οὐκ ἂν οὕτω γράψας, εἰ μή τινες ἦσαν ἤτοι κατ᾿
<span class="lb" data-page="26" data-line="17" id="p26.17"></span>αὐτὸν, ἢ πρὸ αὐτοῦ δοξάζοντες οὕτως. 
</p>
<span class="lb rule" data-page="26" data-line="18" id="p26.18"></span>
</section>
<span class="pb" data-page="27" id="p27"></span>
<section id="s1.2" title="Chapter 1.2">
<span class="lb head" data-page="27" data-line="1" id="p27.1"></span>
<blockquote class="quote lemma">
<span class="lb" data-page="27" data-line="2" id="p27.2"></span>Δοκέουσι δέ μοι οὐκ ὀρθῶς γινώσκειν οἱ τὰ τοιαῦτα λέγοντες.
<span class="lb" data-page="27" data-line="3" id="p27.3"></span>γνώμῃ μὲν γὰρ τῇ αὐτέῃ πάντες χρέονται, λέγουσι
<span class="lb" data-page="27" data-line="4" id="p27.4"></span>δὲ οὐ τὰ αὐτά. ἀλλὰ τῆς μὲν γνώμης τὸν ἐπίλογον τὸν
<span class="lb" data-page="27" data-line="5" id="p27.5"></span>αὐτὸν ποιέονται. φασὶ γὰρ ἕν τε εἶναι ὅ τί ἐστι καὶ
<span class="lb" data-page="27" data-line="6" id="p27.6"></span>τοῦτ᾿ εἶναι ἕν τε καὶ τὸ πᾶν, κατὰ δὲ τὰ οὐνόματα οὐχ
<span class="lb" data-page="27" data-line="7" id="p27.7"></span>ὁμολογέουσι. λέγει δὲ αὐτέων ὁ μέν τις φάσκων ἠέρα
<span class="lb" data-page="27" data-line="8" id="p27.8"></span>τοῦτο εἶναι τὸ ἕν τε καὶ τὸ πᾶν, ὁ δὲ πῦρ, ὁ δὲ ὕδωρ,
<span class="lb" data-page="27" data-line="9" id="p27.9"></span>ὁ δὲ γῆν. καὶ ἐπιλέγει ἕκαστος τῷ ἑωϋτοῦ λόγῳ μαρτύριά
<span class="lb" data-page="27" data-line="10" id="p27.10"></span>τε καὶ τεκμήρια, ἅ γε ἐστὶν οὐδέν. ὅτι μὲν γὰρ τῇ
<span class="lb" data-page="27" data-line="11" id="p27.11"></span>αὐτέῃ γνώμῃ πάντες χρέονται, λέγουσι δὲ οὐ τὰ αὐτὰ,
<span class="lb" data-page="27" data-line="12" id="p27.12"></span>δῆλον ὅτι οὐδὲ γινώσκουσι αὐτά. γνοίη δ᾿ ἂν τόδε τις
<span class="lb" data-page="27" data-line="13" id="p27.13"></span>μάλιστα, παραγενόμενος αὐτέοισιν ἀντιλέγουσι. πρὸς γὰρ
<span class="lb" data-page="27" data-line="14" id="p27.14"></span>ἀλλήλους ἀντιλέγοντες οἱ αὐτοὶ ἄνδρες τῶν αὐτέων ἐναντίον
<span class="lb" data-page="27" data-line="15" id="p27.15"></span>ἀκροατέων, οὐδέποτε τρὶς ἐφεξῆς ὁ αὐτὸς ἄνθρωπος
<span class="lb" data-page="27" data-line="16" id="p27.16"></span>περιγίνεται ἐν τῷ λόγῳ, ἀλλὰ ποτὲ μὲν οὗτος ἐπικρατέει,
<span class="lb" data-page="27" data-line="17" id="p27.17"></span>ποτὲ δὲ οὗτος, ποτὲ δὲ ᾧ ἂν τύχῃ μάλιστα ἡ
<span class="lb" data-page="27" data-line="18" id="p27.18"></span>γλῶσσα ῥυεῖσα πρὸς τὸν ὄχλον. καίτοι δίκαιόν ἐστι 
<span class="pb" data-page="28" id="p28"></span>
<span class="lb" data-page="28" data-line="1" id="p28.1"></span>τὸν φάντα ὀρθῶς γινώσκειν περὶ τῶν πραγμάτων, παρέχειν
<span class="lb" data-page="28" data-line="2" id="p28.2"></span>ἀεὶ ἐπικρατέοντα τὸν λόγον τὸν ἑωϋτοῦ, εἴπερ ἐόντα
<span class="lb" data-page="28" data-line="3" id="p28.3"></span>γινώσκει καὶ ὀρθῶς ἀποφαίνεται. ἀλλὰ ἐμοί γε δοκέουσιν
<span class="lb" data-page="28" data-line="4" id="p28.4"></span>οἱ τοιοῦτοι ἄνθρωποι αὐτοὶ σφᾶς αὐτοὺς καταβάλλειν
<span class="lb" data-page="28" data-line="5" id="p28.5"></span>ἐν τοῖσιν ὀνόμασι τῶν λόγων αὐτέων ὑπὸ ἀσυνεσίης,
<span class="lb" data-page="28" data-line="6" id="p28.6"></span>τὸν δὲ Μελίσσου λόγον ἐπανορθοῦν. περὶ μὲν οὖν τουτέων
<span class="lb" data-page="28" data-line="7" id="p28.7"></span>ἀρκέει μοι τὰ εἰρημένα.
</blockquote>
<span class="lb rule" data-page="28" data-line="8" id="p28.8"></span>
<p>
<span class="lb" data-page="28" data-line="9" id="p28.9"></span>
<span class="milestone ed2page" data-n="100" data-unit="ed2page" id="ed2page.100"></span>Ὡς πρὸς εἰδότας ἃ λέγουσιν οἱ στοιχεῖον ἓν ὑποτιθέμενοι,
<span class="lb" data-page="28" data-line="10" id="p28.10"></span>ποιεῖται τὸν λόγον. οἵ τε γὰρ τὸ πῦρ εἶναι στοιχεῖον
<span class="lb" data-page="28" data-line="11" id="p28.11"></span>λέγοντες ἐκ τούτου βούλονται τὰ ἄλλα γεννᾶσθαι.
<span class="lb" data-page="28" data-line="12" id="p28.12"></span>πυκνουμένου τε καὶ συναγομένου καὶ πιλουμένου, τῆς μὲν
<span class="lb" data-page="28" data-line="13" id="p28.13"></span>ὀλίγης αὐτοῦ πιλήσεως ἀέρα γεννώσης, τῆς πλείονος δὲ ὕδωρ,
<span class="lb" data-page="28" data-line="14" id="p28.14"></span>τῆς τελεωτάτης τε καὶ πλείστης γῆν. οἵ τε τὸ ὕδωρ, οἵ τε
<span class="lb" data-page="28" data-line="15" id="p28.15"></span>τὸν ἀέρα, κατὰ τὸν αὐτὸν λόγον ἐκ τοῦ πιλοῦσθαι καὶ
<span class="lb" data-page="28" data-line="16" id="p28.16"></span>χεῖσθαι τἄλλα γεννᾶσθαι λέγουσι. πιληθὲν μὲν γὰρ τὸ ὕδωρ
<span class="lb" data-page="28" data-line="17" id="p28.17"></span>γῆν γεννᾶσθαί φασι, χυθὲν δὲ ἀέρα. καθάπερ γε καὶ
<span class="lb" data-page="28" data-line="18" id="p28.18"></span>τὸν ἀέρα πιληθέντα μὲν ὕδωρ, χυθέντα δὲ πῦρ, ὥστ᾿ ἐκ 
<span class="pb" data-page="29" id="p29"></span>
<span class="lb" data-page="29" data-line="1" id="p29.1"></span>τῆς εἰς ἄλληλα μεταβολῆς τῶν τεττάρων ὁ λόγος ὁρμᾶται
<span class="lb" data-page="29" data-line="2" id="p29.2"></span>τῶν ἓν ὁτιοῦν ὑποτιθεμένων εἶναι στοιχεῖον. καὶ διὰ τοῦτο
<span class="lb" data-page="29" data-line="3" id="p29.3"></span>γνώμῃ μὲν αὐτῇ φησιν αὐτοὺς χρῆσθαι, λέγειν δ᾿ οὐ τὰ
<span class="lb" data-page="29" data-line="4" id="p29.4"></span>αὐτά. φανερῶς οὖν ἐν τούτῳ τῷ λόγῳ παντὶ τοῖς ἕν τι
<span class="lb" data-page="29" data-line="5" id="p29.5"></span>μόνον τῶν τεττάρων στοιχείων ἡγουμένοις εἶναι τὸν ἄνθρωπον
<span class="lb" data-page="29" data-line="6" id="p29.6"></span>ἀντιλέγει καί φησιν αὐτοὺς ἁμαρτάνειν. ὅτι γὰρ
<span class="lb" data-page="29" data-line="7" id="p29.7"></span>μηδὲν ἀποδεικνύουσιν, ἐσχάτως ἀπίθανος ἦν ὁ λόγος αὐτῶν.
<span class="lb" data-page="29" data-line="8" id="p29.8"></span>ἓν μὲν γὰρ τῶν τεττάρων εἶναι τὸν ἄνθρωπον οὐ κατασκευάζουσι.
<span class="lb" data-page="29" data-line="9" id="p29.9"></span>τὸν δὲ Μελίσσου λόγον ὀρθοῦσιν, ἡγουμένου
<span class="lb" data-page="29" data-line="10" id="p29.10"></span>μὲν ἓν εἶναι καὶ αὐτοῦ τοῦτο, οὐ μὴν ἐκ τῶν τεττάρων γ᾿
<span class="lb" data-page="29" data-line="11" id="p29.11"></span>ἕν τι τούτων, ἀέρος καὶ γῆς, ὕδατός τε καὶ πυρός. ἔοικε
<span class="lb" data-page="29" data-line="12" id="p29.12"></span>δὲ ὁ ἀνὴρ οὗτος ἐννοῆσαι μὲν εἶναί τινα οὐσίαν κοινὴν,
<span class="lb" data-page="29" data-line="13" id="p29.13"></span>ὑποβεβλημένην τοῖς τέτταρσι στοιχείοις, ἀγέννητόν τε καὶ
<span class="lb" data-page="29" data-line="14" id="p29.14"></span>ἄφθαρτον, ἣν οἱ μετ᾿ αὐτὸν ὕλην ἐκάλεσαν, οὐ μὴν διηρθρωμένως
<span class="lb" data-page="29" data-line="15" id="p29.15"></span>γε δυνηθῆναι τοῦτο δηλῶσαι. ταύτην δ᾿ οὖν αὐτὴν
<span class="lb" data-page="29" data-line="16" id="p29.16"></span>τὴν οὐσίαν ὀνομάζει τὸ ἓν καὶ τὸ πᾶν. ἀληθὴς δὲ
<span class="lb" data-page="29" data-line="17" id="p29.17"></span>οὐδ᾿ οὗτος ὁ λόγος ἐστίν. οὐ γὰρ ἕν τι μόνον ἐστὶν
<span class="lb" data-page="29" data-line="18" id="p29.18"></span>ἐκεῖνο τῶν ἐν γενέσει καὶ φθορᾷ σωμάτων ἀρχὴ, καθάπερ 
<span class="pb" data-page="30" id="p30"></span>
<span class="lb" data-page="30" data-line="1" id="p30.1"></span>ὑπέλαβεν ὁ Μέλισσος, ἀλλὰ πρὸς αὐτῷ ποιότητες τέτταρες,
<span class="lb" data-page="30" data-line="2" id="p30.2"></span>ψυχρότης ἄκρα καὶ ξηρότης καὶ θερμότης καὶ ὑγρότης. οὐ
<span class="lb" data-page="30" data-line="3" id="p30.3"></span>μὴν στοιχεῖά γε ταῦτ᾿ ἔστιν οὔτε τῶν ἄλλων οὔτ᾿ ἀνθρώπου
<span class="lb" data-page="30" data-line="4" id="p30.4"></span>φύσεως, ἀλλὰ ἀρχαί. συνεκέχυτο οὖν τοῦτο παρὰ τοῖς
<span class="lb" data-page="30" data-line="5" id="p30.5"></span>ἀρχαίοις. οὐδ᾿ εἰς ἔννοιαν ἀφιγμένοις τῆς διαφορᾶς ἀρχῆς
<span class="lb" data-page="30" data-line="6" id="p30.6"></span>τε καὶ στοιχείου, διὰ τὸ δύνασθαι χρῆσθαι τῇ τοῦ στοιχείου
<span class="lb" data-page="30" data-line="7" id="p30.7"></span>προσηγορίᾳ, κᾀπὶ τῶν ἀρχῶν. ἄλλα δὲ δύο πράγματά
<span class="lb" data-page="30" data-line="8" id="p30.8"></span>ἐστι φανερῶς ἀλλήλων διαφέροντα, τὸ μὲν ἕτερον
<span class="lb" data-page="30" data-line="9" id="p30.9"></span>ἐλάχιστον μόριον τοῦ ὅλου, τὸ δὲ ἕτερον, εἰς ὃ διέλῃ τις,
<span class="lb" data-page="30" data-line="10" id="p30.10"></span>κατ᾿ ἐπίνοιαν αὐτὸ τοῦτο ἐλάχιστον. αὐτὸ μὲν γὰρ τὸ πῦρ
<span class="lb" data-page="30" data-line="11" id="p30.11"></span>οὐχ οἷόν τε διελεῖν εἰς δύο σώματα καὶ δεῖξαι κεκραμένον
<span class="lb" data-page="30" data-line="12" id="p30.12"></span>ἐξ ἐκείνων, ὥσπερ οὐδὲ τὴν γῆν, ἢ τὸ ὕδωρ, ἢ τὸν ἀέρα.
<span class="lb" data-page="30" data-line="13" id="p30.13"></span>νοῆσαι μέντοι δυνατὸν ἑτέραν μὲν εἶναι τοῦ μεταβάλλοντος
<span class="lb" data-page="30" data-line="14" id="p30.14"></span>τὴν οὐσίαν, ἑτέραν δὲ τὴν μεταβολὴν αὐτοῦ. οὐ γὰρ
<span class="lb" data-page="30" data-line="15" id="p30.15"></span>ταὐτό ἐστι τὸ μεταβάλλον σῶμα τῇ κατ᾿ αὐτὸ μεταβολῇ.
<span class="lb" data-page="30" data-line="16" id="p30.16"></span>τὸ μὲν γὰρ μεταβάλλον ἐστὶ τὸ ὑποκείμενον, ἡ μεταβολὴ δὲ
<span class="lb" data-page="30" data-line="17" id="p30.17"></span>αὐτοῦ κατὰ τὴν τῶν ποιοτήτων ἀμοιβὴν γίνεται. θερμότητος
<span class="lb" data-page="30" data-line="18" id="p30.18"></span>μὲν γὰρ ἄκρας ἐγγενομένης αὐτῷ, πυρὸς ἀποτελουμένου 
<span class="pb" data-page="31" id="p31"></span>
<span class="lb" data-page="31" data-line="1" id="p31.1"></span>, καθάπερ γε καὶ ἀέρος, ὅταν ἄκραν ὑγρότητα δέξεται.
<span class="lb" data-page="31" data-line="2" id="p31.2"></span>κατὰ ταὐτὰ δὲ γῆς μὲν γιγνομένης, ἐπειδὰν ἐκεῖνο τὸ
<span class="lb" data-page="31" data-line="3" id="p31.3"></span>ὑποκείμενον, ἅπασαν κατὰ τὴν ἑαυτοῦ φύσιν ἄποιον ὕπαρχον
<span class="lb" data-page="31" data-line="4" id="p31.4"></span>εἰς ἑαυτὸ δέξηται ξηρότητα χωρὶς θερμότητος, ὕδατος
<span class="lb" data-page="31" data-line="5" id="p31.5"></span>δ᾿ ὅταν ὑγρότητα. περὶ μὲν γὰρ τοῦ πρώτου ψυχροῦ ζήτησις
<span class="lb" data-page="31" data-line="6" id="p31.6"></span>οὐ σμικρὰ γέγονεν, ἧς οὐκ ἔστι χρεία εἰς τὰ τῆς
<span class="lb" data-page="31" data-line="7" id="p31.7"></span>ἰατρικῆς τέχνης ἔργα μηδὲν συντελούσης. τὸ γάρ τι χρήσιμόν
<span class="lb" data-page="31" data-line="8" id="p31.8"></span>ἐστιν ἐν τῷ ζητῆσαι, πότερον ἓν ἁπλοῦν ἐστι τὸ σῶμα
<span class="lb" data-page="31" data-line="9" id="p31.9"></span>τῶν ἀνθρώπων, ἢ σύνθετον ἐξ ἁπλῶν τεττάρων, ὡς ἥ τε
<span class="lb" data-page="31" data-line="10" id="p31.10"></span>τοῦ Πλάτωνος ἐδίδαξε ῥῆσις <span class="milestone ed2page" data-n="101" data-unit="ed2page" id="ed2page.101"></span>ἡμεῖς τε κατὰ τὴν
<span class="lb" data-page="31" data-line="11" id="p31.11"></span>θεραπευτικὴν μέθοδον ἐδιδάξαμεν εὐθὺς ἐν τοῖς πρώτοις
<span class="lb" data-page="31" data-line="12" id="p31.12"></span>αὐτῆς. ἀλλὰ περὶ μὲν τούτου καὶ αὖθις εἰρήσεται. νυνὶ
<span class="lb" data-page="31" data-line="13" id="p31.13"></span>δὲ ἀναμνήσομαι ὡς ἐν τῇ προκειμένῃ ῥήσει τὴν ἀντιλογίαν
<span class="lb" data-page="31" data-line="14" id="p31.14"></span>ἐποιήσατο πρὸς τοὺς ἕν τι τῶν τεττάρων εἶναι λέγοντας
<span class="lb" data-page="31" data-line="15" id="p31.15"></span>τὸν ἄνθρωπον, οὐ πρὸς τοὺς τέτταρα. βελτίων οὖν
<span class="lb" data-page="31" data-line="16" id="p31.16"></span>ἀνάγνωσις εἰκότως ἐλέγετο κατὰ τὴν πρώτην ῥῆσιν ἡ δασύνουσα
<span class="lb" data-page="31" data-line="17" id="p31.17"></span>κατὰ τὴν ἐκφώνησιν τὴν πρώτην συλλαβὴν τοῦ
<span class="lb" data-page="31" data-line="18" id="p31.18"></span>ἓν ἐόν. ὅτι γὰρ οὐχ ἕν ἐστιν, ἀλλὰ πλείω τὰ συντιθέντα τὴν 
<span class="pb" data-page="32" id="p32"></span>
<span class="lb" data-page="32" data-line="1" id="p32.1"></span>τοῦ ἀνθρώπου φύσιν, ἐπιδείκνυσιν ὁ Ἱπποκράτης. οὐ μὴν
<span class="lb" data-page="32" data-line="2" id="p32.2"></span>ὅτι γε μηδὲν ᾖ τῶν τεττάρων στοιχείων εἰλικρινὲς ἐν τῷ
<span class="lb" data-page="32" data-line="3" id="p32.3"></span>σώματι. τὴν ἀρχὴν γὰρ οὐδὲ λέγουσιν οἱ τῆς δόξης ταύτης
<span class="lb" data-page="32" data-line="4" id="p32.4"></span>ἡγεμόνες τοῦτο, ἓν δέ τι παρὰ τὰ τέτταρα, τὸ ἔξ αὐτῶν
<span class="lb" data-page="32" data-line="5" id="p32.5"></span>συγκείμενον ἀποφαίνονται, ὥς γε τὴν τετραφάρμακον
<span class="lb" data-page="32" data-line="6" id="p32.6"></span>δύναμιν οὔτε κηρὸν, οὔτε πίτταν, <span class="milestone ed1page" data-n="6" data-unit="ed1page" id="ed1page.6"></span>οὔτε στέαρ, ἀλλά τι
<span class="lb" data-page="32" data-line="7" id="p32.7"></span>παρὰ ταῦτα ἓν ἄλλο, ὃ ἐξ ἁπάντων κραθέντων γέγονεν. οὔσης
<span class="lb" data-page="32" data-line="8" id="p32.8"></span>δὲ πάλιν καὶ αὐτῆς τῆς δόξης διττῆς, ἔνιοι μὲν γὰρ
<span class="lb" data-page="32" data-line="9" id="p32.9"></span>τὰς τέτταρας ποιότητας μόνας κεράννυσθαι δι᾿ ὅλων ἀλλήλαις,
<span class="lb" data-page="32" data-line="10" id="p32.10"></span>ἔνιοι δὲ τὰς οὐσίας ἀπεφήναντο, Περιπατητικοὶ μὲν
<span class="lb" data-page="32" data-line="11" id="p32.11"></span>τῆς προτέρας δόξης προστάντες, Στωϊκοὶ δὲ τῆς δευτέρας,
<span class="lb" data-page="32" data-line="12" id="p32.12"></span>ἔτι τε τούτων ἔμπροσθεν Ἐμπεδοκλῆς ἐξ ἀμεταβλήτων τῶν
<span class="lb" data-page="32" data-line="13" id="p32.13"></span>τεττάρων στοιχείων ἡγεῖτο γίγνεσθαι τὴν τῶν συνθέτων σωμάτων
<span class="lb" data-page="32" data-line="14" id="p32.14"></span>φύσιν, οὕτως ἀναμεμιγμένων ἀλλήλοις τῶν πρώτων,
<span class="lb" data-page="32" data-line="15" id="p32.15"></span>ὡς εἴ τις λειώσας ἀκριβῶς καὶ χνοώδη ποιήσας ἰὸς καὶ χαλκῖτιν
<span class="lb" data-page="32" data-line="16" id="p32.16"></span>καὶ καδμίαν καὶ μίσυ μίξειεν, ὡς μηδὲν ἐξ αὐτῶν
<span class="lb" data-page="32" data-line="17" id="p32.17"></span>δύνασθαι μεταχειρίσασθαι χωρὶς ἑτέρου. 
</p>
<span class="lb rule" data-page="32" data-line="18" id="p32.18"></span>
</section>
<span class="pb" data-page="33" id="p33"></span>
<section id="s1.3" title="Chapter 1.3">
<span class="lb head" data-page="33" data-line="1" id="p33.1"></span>
<blockquote class="quote lemma">
<span class="lb" data-page="33" data-line="2" id="p33.2"></span>Τῶν δὲ ἰητρῶν οἱ μέν τινες λέγουσιν ὡς ὁ ἄνθρωπος αἷμα
<span class="lb" data-page="33" data-line="3" id="p33.3"></span>μοῦνόν ἐστιν, οἱ δὲ αὐτέων χολήν φασιν εἶναι τὸν ἄνθρωπον,
<span class="lb" data-page="33" data-line="4" id="p33.4"></span>ἔνιοι δέ τινες φλέγμα.
</blockquote>
<span class="lb rule" data-page="33" data-line="5" id="p33.5"></span>
<p>
<span class="lb" data-page="33" data-line="6" id="p33.6"></span>Ἀντειπὼν ἐν τῷ πρὸ τούτου λόγῳ τοῖς φιλοσόφοις, οἳ
<span class="lb" data-page="33" data-line="7" id="p33.7"></span>ἢ πῦρ μόνον, ἢ ὕδωρ, ἢ γῆν, ἢ ἀέρα τὴν φύσιν εἶναι νομίζουσι
<span class="lb" data-page="33" data-line="8" id="p33.8"></span>τοῦ σώματος ἡμῶν, καὶ ἐπὶ τοὺς ἰατροὺς μετέβη
<span class="lb" data-page="33" data-line="9" id="p33.9"></span>κατὰ τὴν προκειμένην ῥῆσιν, ἐπιδεικνὺς καὶ τούτους ὁμοίως
<span class="lb" data-page="33" data-line="10" id="p33.10"></span>ἁμαρτάνειν ἐκείνοις, ὅσοι νομίζουσιν ἢ αἷμα μόνον εἶναι τὸν
<span class="lb" data-page="33" data-line="11" id="p33.11"></span>ἄνθρωπον, ἢ χολὴν, ἢ φλέγμα. προφανῶς οὖν ἤδη διώρισται
<span class="lb" data-page="33" data-line="12" id="p33.12"></span>τὸ κατὰ τὴν πρώτην ἁπασῶν ῥῆσιν ἀμφίβολον εἶναι
<span class="lb" data-page="33" data-line="13" id="p33.13"></span>δόξαν, οὐ τούτοις τὰ τέτταρα στοιχεῖα τιθεμένοις, ἀλλὰ
<span class="lb" data-page="33" data-line="14" id="p33.14"></span>τοῖς ἕν τι μόνον ἐξ αὐτῶν ἀντιλέγων ἀεὶ φαίνεται. παραλείπεται
<span class="lb" data-page="33" data-line="15" id="p33.15"></span>δ᾿ ἐνταῦθα δόξα τις ἰατρῶν, ἀναλόγως ἔχουσα
<span class="lb" data-page="33" data-line="16" id="p33.16"></span>τῇ τοῦ Μελίσσου, τῶν λεγόντων ἓν εἶναι τὸν ἄνθρωπον,
<span class="lb" data-page="33" data-line="17" id="p33.17"></span>ὃ μεταβάλλον, ἕκαστον τῶν εἰρημένων γίγνεται. 
</p>
<span class="lb rule" data-page="33" data-line="18" id="p33.18"></span>
</section>
<span class="pb" data-page="34" id="p34"></span>
<section id="s1.4" title="Chapter 1.4">
<span class="lb head" data-page="34" data-line="1" id="p34.1"></span>
<blockquote class="quote lemma">
<span class="lb" data-page="34" data-line="2" id="p34.2"></span>Ἐπίλογον δὲ ποιέονται καὶ αὐτοὶ πάντες τὸν αὐτόν· ἓν γάρ
<span class="lb" data-page="34" data-line="3" id="p34.3"></span>τι εἶναί φασιν, ὅ τι ἕκαστος ἠθέλησεν ὀνομάσαι αὐτέων,
<span class="lb" data-page="34" data-line="4" id="p34.4"></span>καὶ τοῦτο ἓν ἐὸν μεταλλάσσειν <span class="milestone ed2page" data-n="102" data-unit="ed2page" id="ed2page.102"></span>τὴν ἰδέην καὶ
<span class="lb" data-page="34" data-line="5" id="p34.5"></span>τὴν δύναμιν, ἀναγκαζόμενον ὑπό τε τοῦ θερμοῦ καὶ τοῦ
<span class="lb" data-page="34" data-line="6" id="p34.6"></span>ψυχροῦ καὶ γίνεσθαι καὶ γλυκὺ καὶ πικρὸν καὶ λευκὸν
<span class="lb" data-page="34" data-line="7" id="p34.7"></span>καὶ μέλαν καὶ παντοῖόν τι ἄλλο· ἐμοὶ δὲ οὐδὲ ταῦτα
<span class="lb" data-page="34" data-line="8" id="p34.8"></span>δοκέει οὕτως ἔχειν. οἱ μὲν οὖν πλεῖστοι τοιαῦτά τινα
<span class="lb" data-page="34" data-line="9" id="p34.9"></span>καὶ ἔτι ἐγγύτατα τουτέων ἀποφαίνονται.
</blockquote>
<span class="lb rule" data-page="34" data-line="10" id="p34.10"></span>
<p>
<span class="lb" data-page="34" data-line="11" id="p34.11"></span>Καὶ τοὺς ἰατρούς φησιν ὅσοι χυμὸν ἕνα μόνον ἔφασαν
<span class="lb" data-page="34" data-line="12" id="p34.12"></span>εἶναι κατὰ φύσιν, ἐπίλογον ποιεῖσθαι τὸν αὐτὸν ἀλλήλοις
<span class="lb" data-page="34" data-line="13" id="p34.13"></span>τε καὶ τοῖς φιλοσόφοις, ἐπιδεικνύντας τὸν ἕνα τοῦτον χυμὸν,
<span class="lb" data-page="34" data-line="14" id="p34.14"></span>ὃν ἂν ἕκαστος αὐτῶν ὑποτίθεται, μεταβάλλειν εἰς τοὺς
<span class="lb" data-page="34" data-line="15" id="p34.15"></span>ἄλλους. ἃ δὲ κατασκευάζων ἕκαστος τὴν ἑαυτοῦ δόξαν ἔλαβεν,
<span class="lb" data-page="34" data-line="16" id="p34.16"></span>οὐδένα τῶν τεττάρων χυμῶν ἀποδείκνυσιν εἶναι κατὰ
<span class="lb" data-page="34" data-line="17" id="p34.17"></span>φύσιν, ἕτερον δὲ ἀντ᾿ αὐτῶν τινα πρότερον, ἐξ οὗ μεταβάλλοντος
<span class="lb" data-page="34" data-line="18" id="p34.18"></span>οὗτοι γίγνονται δόγματός τινος τοιοῦδε μὴ δυναμένου 
<span class="pb" data-page="35" id="p35"></span>
<span class="lb" data-page="35" data-line="1" id="p35.1"></span>συστῆναι κατὰ τὴν ἰατρικὴν θεωρίαν, ἀνάλογον τῇ
<span class="lb" data-page="35" data-line="2" id="p35.2"></span>τοῦ Μελίσσου κατὰ τὴν φυσικήν. ἐν οἷς γοῦν φασι τὸ ἓν
<span class="lb" data-page="35" data-line="3" id="p35.3"></span>τοῦτο μεταβάλλειν ἀναγκαζόμενον ὑπὸ τοῦ θερμοῦ καὶ τοῦ
<span class="lb" data-page="35" data-line="4" id="p35.4"></span>ψυχροῦ καὶ γίγνεσθαι γλυκὺ καὶ πικρὸν καὶ λευκὸν καὶ
<span class="lb" data-page="35" data-line="5" id="p35.5"></span>μέλαν, οὐδὲν ἐκ τούτων τῶν τεσσάρων εἰπεῖν ἐοίκασιν ἐκεῖνοι,
<span class="lb" data-page="35" data-line="6" id="p35.6"></span>πρὸς οὓς ἀντιλέγων, οὐ τὸ κατὰ φύσιν εἶναι φάσκει,
<span class="lb" data-page="35" data-line="7" id="p35.7"></span>ἀλλ᾿ ἕτερόν τι μεταβάλλον εἰς ταῦτα. γλυκὺ μὲν γὰρ τὸ
<span class="lb" data-page="35" data-line="8" id="p35.8"></span>αἷμα, πικρὰν δὲ τὴν ξανθὴν χολὴν καὶ λευκὸν μὲν τὸ
<span class="lb" data-page="35" data-line="9" id="p35.9"></span>φλέγμα. μέλαν δὲ τὴν μέλαιναν εὐλόγως εἰρῆσθαι νῦν, εἰς
<span class="lb" data-page="35" data-line="10" id="p35.10"></span>ἃ τὸ ἓν ἐκεῖνο μεταβάλλειν φησὶν, ἀναγκαζόμενον ὑπὸ τοῦ
<span class="lb" data-page="35" data-line="11" id="p35.11"></span>θερμοῦ καὶ τοῦ ψυχροῦ. τὸ δὲ ἐπὶ τῇ τελευτῇ τοῦ λόγου
<span class="lb" data-page="35" data-line="12" id="p35.12"></span>προσκείμενον τὸ καὶ παντοῖον τοὺς ἐν ταῖς χαλεπαῖς
<span class="lb" data-page="35" data-line="13" id="p35.13"></span>οὔσαις νόσοις γιγνομένους ἰχῶρας ἐνδείκνυται. φαίνεται
<span class="lb" data-page="35" data-line="14" id="p35.14"></span>οὖν καὶ ἰώδης καὶ φαιὰ χολὴ, καλοῦσι δ᾿ αὐτὴν ἰσατώδη
<span class="lb" data-page="35" data-line="15" id="p35.15"></span>καί τις ἐρυθρὰ καὶ πρασοειδής. ἄλλαι τέ τινες ἀνώνυμοι
<span class="lb" data-page="35" data-line="16" id="p35.16"></span>καὶ μάλισθ᾿ ὅταν ᾖ σηπεδονῶδες τὸ νόσημα. 
</p>
<span class="lb rule" data-page="35" data-line="17" id="p35.17"></span>
</section>
<section id="s1.5" title="Chapter 1.5">
<span class="lb head" data-page="35" data-line="18" id="p35.18"></span>
<blockquote class="quote lemma">
<span class="lb" data-page="35" data-line="19" id="p35.19"></span>Ἐγὼ δέ φημι, εἰ ἓν ἦν ὁ ἄνθρωπος, οὐδέποτ᾿ ἂν ἤλγεεν. 
<span class="pb" data-page="36" id="p36"></span>
<span class="lb" data-page="36" data-line="1" id="p36.1"></span>οὐδὲ γὰρ ἂν ἦν ὑφ᾿ ὅτου ἀλγήσειεν ἓν ἐόν. εἰ δ᾿ οὖν καὶ
<span class="lb" data-page="36" data-line="2" id="p36.2"></span>ἀλγήσειεν, ἀνάγκη καὶ τὸ ἰώμενον ἓν εἶναι.
</blockquote>
<span class="lb rule" data-page="36" data-line="3" id="p36.3"></span>
<p>
<span class="lb" data-page="36" data-line="4" id="p36.4"></span>Ἔμπροσθεν μὲν αὐτοὺς τοὺς λόγους διέβαλλεν, οὓς
<span class="lb" data-page="36" data-line="5" id="p36.5"></span>ἔλεγον οἱ ἓν εἶναι τὸν ἄνθρωπον ὑπολαβόντες, ἀποδείξας
<span class="lb" data-page="36" data-line="6" id="p36.6"></span>οὐ μόνον ἀναποδείκτους, ἀλλὰ καὶ ἀπιθάνους. τὰ νῦν δὲ
<span class="lb" data-page="36" data-line="7" id="p36.7"></span>τὴν δόξαν αὐτῶν ἀνατρέπει τῶν ἓν οἰομένων εἶναι τὸν ἄνθρωπον.
<span class="lb" data-page="36" data-line="8" id="p36.8"></span>ἔστι δὲ οὐ ταὐτὸ, ἢ λόγον προτεινόμενον ἐλέγχειν,
<span class="lb" data-page="36" data-line="9" id="p36.9"></span>ἢ δόξαν ὡς οὐκ ἀληθῆ διαβάλλειν. ἐνδέχεται γὰρ ἀληθῆ
<span class="lb" data-page="36" data-line="10" id="p36.10"></span>μὲν εἶναι τὴν δόξαν, οὐκ ὀρθῶς δὲ ὑπό τινων συνηγορεῖσθαι
<span class="lb" data-page="36" data-line="11" id="p36.11"></span>καὶ διὰ τοῦτο μὴ τῆς δόξης μὲν τὸν ἔλεγχον, ἀλλὰ
<span class="lb" data-page="36" data-line="12" id="p36.12"></span>τῶν συνηγορησάντων αὐτῇ γεγονέναι. νῦν οὖν ἐάσας τοὺς
<span class="lb" data-page="36" data-line="13" id="p36.13"></span>λόγους αὐτῶν, ἐλέγχει τὴν δόξαν αὐτὴν μόνην ἀφ᾿ ἑαυτῆς,
<span class="lb" data-page="36" data-line="14" id="p36.14"></span>οὐ μόνον ἰσχυροτάτῳ χρησάμενος, ἀλλὰ καὶ βραχυτάτῳ λόγῳ.
<span class="lb" data-page="36" data-line="15" id="p36.15"></span>εἴπερ γὰρ ἓν ἦν ὁ ἄνθρωπος, οὐκ ἂν ἤλγεεν. ὅντινα λόγον
<span class="lb" data-page="36" data-line="16" id="p36.16"></span>ἔφην ἐξελέγχειν καὶ τοὺς ἄτομα καὶ ἄναρμα καὶ ἐλάχιστα
<span class="lb" data-page="36" data-line="17" id="p36.17"></span>στοιχεῖα τιθεμένους. ἓν γὰρ τῷ εἴδει καὶ κατὰ τούτους 
<span class="pb" data-page="37" id="p37"></span>
<span class="lb" data-page="37" data-line="1" id="p37.1"></span>ἐστὶ τὸ ὄντως ὄν. οὕτω δὲ ὠνόμασται τὸ πρῶτον σῶμα
<span class="lb" data-page="37" data-line="2" id="p37.2"></span>τὸ ἀγέννητόν τε καὶ ἄφθαρτον, <span class="milestone ed2page" data-n="103" data-unit="ed2page" id="ed2page.103"></span>ἐπειδὴ τἄλλα πάντα
<span class="lb" data-page="37" data-line="3" id="p37.3"></span>τὴν γένεσιν ἐκ τῆς ἐκείνου συνθέσεως λαμβάνει. γενήσεται
<span class="lb" data-page="37" data-line="4" id="p37.4"></span>γὰρ ἡ ἐκ τούτων δόξα, τὴν γένεσιν ἡμῶν ἐν ποίᾳ συνθέσει
<span class="lb" data-page="37" data-line="5" id="p37.5"></span>τῶν ἀϊδίων ἐκείνων σωμάτων τιθεμένῃ. καθάπερ ἡ Ἱπποκράτους
<span class="lb" data-page="37" data-line="6" id="p37.6"></span>ἐν τῇ κράσει τῶν τεσσάρων στοιχείων, ἣν Ἀριστοτέλης
<span class="lb" data-page="37" data-line="7" id="p37.7"></span>τε καὶ οἱ Στωϊκοὶ προσήκαντο. ὅτι δὲ εἴπερ ἓν
<span class="lb" data-page="37" data-line="8" id="p37.8"></span>ἦν ἁπλοῦν στοιχεῖον, οὐκ ἂν ἤλγει τὸ συγκείμενον ἐκ τοῦ
<span class="lb" data-page="37" data-line="9" id="p37.9"></span>τοιούτου στοιχείου σῶμα, τεκμήριον εἶναί φησι τὸ μηδὲν
<span class="lb" data-page="37" data-line="10" id="p37.10"></span>ἕτερον ὑπάρχειν δεύτερον, εἰς αὐτὸ δρᾶσαι δυνάμενον. οὐ
<span class="lb" data-page="37" data-line="11" id="p37.11"></span>γὰρ δὴ αὐτό γε ὑφ᾿ ἑαυτοῦ πάσχειν ἐγχωρεῖ τὸ ἓν ἐκεῖνο
<span class="lb" data-page="37" data-line="12" id="p37.12"></span>σῶμα. πρὸς τῷ καὶ εἰ συγχωρήσειέ τις ἀλγεῖν αὐτὸ, πάσχον
<span class="lb" data-page="37" data-line="13" id="p37.13"></span>ἔξ ἑαυτοῦ, τὴν, ἴασιν ἁπλῆν ἔσεσθαι. οὐκ ὄντων γὰρ
<span class="lb" data-page="37" data-line="14" id="p37.14"></span>πολλῶν παρ᾿ αὐτῷ πολλοὺς τρόπους ἰάσεως ἀδύνατον
<span class="lb" data-page="37" data-line="15" id="p37.15"></span>γενέσθαι. 
</p>
<span class="lb rule" data-page="37" data-line="16" id="p37.16"></span>
</section>
<section id="s1.6" title="Chapter 1.6">
<span class="lb head" data-page="37" data-line="17" id="p37.17"></span>
<blockquote class="quote lemma">
<span class="lb" data-page="37" data-line="18" id="p37.18"></span>Νυνὶ δὲ πολλὰ, πολλὰ γὰρ ἐστιν ἐν τῷ σώματι ἐνεόντα, ἃ 
<span class="pb" data-page="38" id="p38"></span>
<span class="lb" data-page="38" data-line="1" id="p38.1"></span>ὁκόταν ὑπ᾿ ἀλλήλων παρὰ φύσιν θερμαίνηταί τε καὶ ψύχηται,
<span class="lb" data-page="38" data-line="2" id="p38.2"></span>ξηραίνηταί τε καὶ ὑγραίνηται, νόσους τίκτει,
<span class="lb" data-page="38" data-line="3" id="p38.3"></span>ὥστε πολλαὶ μὲν ἰδέαι τῶν νοσημάτων, πολλὴ δὲ ἴησις
<span class="lb" data-page="38" data-line="4" id="p38.4"></span>αὐτέων ἐστί.
</blockquote>
<span class="lb rule" data-page="38" data-line="5" id="p38.5"></span>
<p>
<span class="lb" data-page="38" data-line="6" id="p38.6"></span>Ἐν μὲν τῇ πρὸ ταύτης ῥήσει τοὺς ἕν τι λέγοντας
<span class="lb" data-page="38" data-line="7" id="p38.7"></span>εἶναι τὸν ἄνθρωπον, ὅπερ ἐστὶ ταὐτὸ τῷ φάναι τὸ συνθετικὸν
<span class="lb" data-page="38" data-line="8" id="p38.8"></span>αὐτοῦ στοιχεῖον ἓν εἶναι, διήλεγξεν ἐκ τῶν ἀκολουθούντων
<span class="lb" data-page="38" data-line="9" id="p38.9"></span>ἀτόπων τῇ δόξῃ. οὐ γὰρ ἠλγήσαμέν ποτε, μηδενὸς
<span class="lb" data-page="38" data-line="10" id="p38.10"></span>ὄντος δευτέρου τοῦ διαθεῖναι τὸ ἓν ἐκεῖνο δυναμένου.
<span class="lb" data-page="38" data-line="11" id="p38.11"></span>εἶτ᾿ εἰ καὶ τοῦτο συγχωρήσαιμεν, ἡ ἴασις ἂν γένοιτο μονοειδὴς,
<span class="lb" data-page="38" data-line="12" id="p38.12"></span>οὐ πολυειδής. <span class="milestone ed1page" data-n="7" data-unit="ed1page" id="ed1page.7"></span>ἐν δὲ ταύτῃ τῇ νῦν ἡμῖν
<span class="lb" data-page="38" data-line="13" id="p38.13"></span>προκειμένῃ ῥήσει διῆλθεν ὅσα μέλλει δείξειν ὄντα πρώτως,
<span class="lb" data-page="38" data-line="14" id="p38.14"></span>ὑφ᾿ ὧν τἄλλα πάντα γίγνεται. ταῦτα δέ ἐστι θερμὸν καὶ
<span class="lb" data-page="38" data-line="15" id="p38.15"></span>ψυχρὸν ξηρόν τε καὶ ὑγρὸν, ἃ ὅταν μὲν ἀλλήλοις κραθῇ
<span class="lb" data-page="38" data-line="16" id="p38.16"></span>συμμέτρως, ὑγιαίνει τὸ ζῶον. ὅταν δ᾿ ἄλληλα θερμαίνῃ
<span class="lb" data-page="38" data-line="17" id="p38.17"></span>καὶ ψύχῃ καὶ ξηραίνῃ καὶ ὑγραίνῃ, τὰς ὀδύνας γεννᾷν
<span class="lb" data-page="38" data-line="18" id="p38.18"></span>πέφυκεν, οὐχ ἑνὶ τρόπῳ θεραπείας ἰωμένας. ἔνιαι μὲν γὰρ 
<span class="pb" data-page="39" id="p39"></span>
<span class="lb" data-page="39" data-line="1" id="p39.1"></span>αὐτῶν θερμαινομένων τῶν ὀδυνωμένων μορίων, ἔνιαι δὲ
<span class="lb" data-page="39" data-line="2" id="p39.2"></span>ψυχομένων, ἢ ξηραινομένων ἢ ὑγραινομένων παύονται. δέδεικται
<span class="lb" data-page="39" data-line="3" id="p39.3"></span>δὲ περὶ τούτων ἐπὶ πλεῖστον ἐν τοῖς περὶ τῆς τῶν
<span class="lb" data-page="39" data-line="4" id="p39.4"></span>ἁπλῶν φαρμάκων δυνάμεως, κᾀν τοῖς τῆς θεραπευτικῆς
<span class="lb" data-page="39" data-line="5" id="p39.5"></span>μεθόδου γράμμασι. χεῖρον δ᾿ οὐδὲν εἰπεῖν τι καὶ νῦν
<span class="lb" data-page="39" data-line="6" id="p39.6"></span>βραχὺ, πρόδηλον ἔχον τὴν ἔνδειξιν τοῦ διὰ τὸ θερμόν τε
<span class="lb" data-page="39" data-line="7" id="p39.7"></span>καὶ ψυχρὸν, ὑγρόν τε καὶ ξηρὸν ἀλγεῖν τε ἡμᾶς καὶ θεραπεύεσθαι.
<span class="lb" data-page="39" data-line="8" id="p39.8"></span>τίς γὰρ οὐκ οἶδε τὴν γιγνομένην ὀδύνην, ὅταν
<span class="lb" data-page="39" data-line="9" id="p39.9"></span>ἐν χειμῶνι τὶς ἰσχυρῷ προελθεῖν ἔξω τῆς οἰκίας ἐπιχειρήσῃ;
<span class="lb" data-page="39" data-line="10" id="p39.10"></span>τί δ᾿ ὅταν ἐν καύματι σφοδρῷ; τὶς οὐκ ὀδυνᾶται διψῶν;
<span class="lb" data-page="39" data-line="11" id="p39.11"></span>ἢ τίς πληρωθεὶς ποτοῦ; τοῦ μὲν διψεῖν ξηραινομένων ἡμῶν
<span class="lb" data-page="39" data-line="12" id="p39.12"></span>γιγνομένου, τοῦ δ᾿ ὑπερεμπεπλῆσθαι τὴν ἐναντίαν διάθεσιν
<span class="lb" data-page="39" data-line="13" id="p39.13"></span>ἐργαζομένου. καὶ αἱ φλεγμοναὶ δὲ καὶ πάντες οἱ ὀδυνηροὶ
<span class="lb" data-page="39" data-line="14" id="p39.14"></span>καὶ παρὰ φύσιν ὄγκοι ποτὲ μὲν ὑπὸ περιττῆς ὑγρότητος
<span class="lb" data-page="39" data-line="15" id="p39.15"></span>εἰς τὸ μόριον ἐπιῤῥυείσης γίγνονται, ποτὲ δὲ τῷ τοὺς χυμοὺς
<span class="lb" data-page="39" data-line="16" id="p39.16"></span>ἤτοι θερμοὺς παρὰ φύσιν, ἢ ψυχροὺς εἶναι. καὶ
<span class="lb" data-page="39" data-line="17" id="p39.17"></span>μέντοι καὶ αἱ ἰάσεις τῶν μὲν ὑγρότητος ὑπερπληρωθέντων
<span class="lb" data-page="39" data-line="18" id="p39.18"></span>σωμάτων διὰ κενώσεως γίγνονται, τῶν δὲ παρὰ φύσιν 
<span class="pb" data-page="40" id="p40"></span>
<span class="lb" data-page="40" data-line="1" id="p40.1"></span>ξηραινομένων δι᾿ ὑγρῶν προσφορᾶς, ὥσπερ καὶ τῷ μὲν
<span class="lb" data-page="40" data-line="2" id="p40.2"></span>διὰ κρύους ὀδυνωμένῳ <span class="milestone ed2page" data-n="104" data-unit="ed2page" id="ed2page.104"></span>θερμανθέντι, τῷ δὲ διὰ
<span class="lb" data-page="40" data-line="3" id="p40.3"></span>θάλπους ἀμέτρου ψυχθέντι. δέδεικται δὲ καὶ τὰ φάρμακα
<span class="lb" data-page="40" data-line="4" id="p40.4"></span>πάντα διὰ τοῦ θερμαίνειν, ἢ ψύχειν, ἢ ξηραίνειν, ἢ ὑγραίνειν
<span class="lb" data-page="40" data-line="5" id="p40.5"></span>ἐνεργοῦντα. πρώται γὰρ αὗται αἱ ποιότητές εἰσι δραστικαὶ τε
<span class="lb" data-page="40" data-line="6" id="p40.6"></span>καὶ ἀλλοιωτικαὶ τῶν σωμάτων, ὡς ἐπεδείξαμεν ἐν τῷ περὶ·
<span class="lb" data-page="40" data-line="7" id="p40.7"></span>τῶν καθ᾿ Ἱπποκράτην στοιχείων. ἕπονται δὲ αὐταῖς αἵ τε
<span class="lb" data-page="40" data-line="8" id="p40.8"></span>κατὰ γεῦσιν ποιότητες, ὧν ὀνόματα στύψις καὶ αὐστηρότης
<span class="lb" data-page="40" data-line="9" id="p40.9"></span>καὶ στρυφνότης καὶ πικρότης, ἁλυκότης τε καὶ δριμύτης,
<span class="lb" data-page="40" data-line="10" id="p40.10"></span>ὀξύτης τε καὶ γλυκύτης καὶ λιπαρότης· αἵ τε κατὰ χροιὰν,
<span class="lb" data-page="40" data-line="11" id="p40.11"></span>ἐν λευκότητι καὶ μελανότητι καὶ ἐρυθρότητι καὶ ταῖς ὁμογενέσιν·
<span class="lb" data-page="40" data-line="12" id="p40.12"></span>αἵ τε κατὰ τὴν ἁφὴν, ἐν σκληρότητι καὶ μαλακότητι
<span class="lb" data-page="40" data-line="13" id="p40.13"></span>καὶ κραυρότητι καὶ γλισχρότητι. ταῖς γευσταῖς δ᾿
<span class="lb" data-page="40" data-line="14" id="p40.14"></span>ἰσάριθμοί πώς εἰσι καὶ αἱ κατὰ τὴν ὄσφρησιν, ἀλλ᾿ οὐκ
<span class="lb" data-page="40" data-line="15" id="p40.15"></span>ἔστιν αὐτῶν τὰ ὀνόματα κατ᾿ εἶδος. ἡ γὰρ κατ᾿ εὐωδίαν
<span class="lb" data-page="40" data-line="16" id="p40.16"></span>τε καὶ δυσωδίαν διαφορὰ τῶν ὀσμῶν, αὐτὸ δὴ τοῦτο διαφορὰ
<span class="lb" data-page="40" data-line="17" id="p40.17"></span>προσηκόντως ἂν νομίζοιτο καὶ λέγοιτο πολλοῖς εἴδεσιν
<span class="lb" data-page="40" data-line="18" id="p40.18"></span>ἑπομένη. τὰ μὲν δὴ κεφάλαια τοῦ λόγου ταῦτα. δέδεικται 
<span class="pb" data-page="41" id="p41"></span>
<span class="lb" data-page="41" data-line="1" id="p41.1"></span>δὲ τινὰ μὲν αὐτῶν ἐν τῷ περὶ τῶν καθ᾿ Ἱπποκράτην στοιχείων,
<span class="lb" data-page="41" data-line="2" id="p41.2"></span>τινὰ δὲ ἐν τῇ περὶ τῶν ἁπλῶν φαρμάκων πραγματείᾳ.
<span class="lb" data-page="41" data-line="3" id="p41.3"></span>οἱ πολλοὶ δὲ τὰς μὲν ἀποδείξεις ὀκνοῦσι μανθάνειν,
<span class="lb" data-page="41" data-line="4" id="p41.4"></span>ἀντιλέγουσι δὲ οἷς οὐκ ἴσασιν ἑτοίμως, οὗ τοὐναντίον οἱ
<span class="lb" data-page="41" data-line="5" id="p41.5"></span>φιλομαθεῖς τε καὶ ἀληθείας ἐρασταὶ πράττουσι, φιλοπόνως
<span class="lb" data-page="41" data-line="6" id="p41.6"></span>ἐκμανθάνοντες τὰς ἀποδείξεις, ὀκνηρῶς δὲ ἀντιλέγοντες. 
</p>
<span class="lb rule" data-page="41" data-line="7" id="p41.7"></span>
</section>
<section id="s1.7" title="Chapter 1.7">
<span class="lb head" data-page="41" data-line="8" id="p41.8"></span>
<blockquote class="quote lemma">
<span class="lb" data-page="41" data-line="9" id="p41.9"></span>Ἀξιῶ δ᾿ ἔγωγε τὸν φάσκοντα αἷμα μοῦνον εἶναι τὸν ἄνθρωπον
<span class="lb" data-page="41" data-line="10" id="p41.10"></span>καὶ ἄλλο μηδὲν δεικνύναι αὐτὸν μὴ μεταλλάσσοντα
<span class="lb" data-page="41" data-line="11" id="p41.11"></span>τὴν ἰδέην, μηδὲ γίγνεσθαι παντοῖον. ἀλλ᾿ ἢ ὥρην
<span class="lb" data-page="41" data-line="12" id="p41.12"></span>τινὰ τοῦ ἐνιαυτοῦ, ἢ τῆς ἡλικίης τῆς τοῦ ἀνθρώπου, ἐν
<span class="lb" data-page="41" data-line="13" id="p41.13"></span>ᾖ αἷμα ἐνεὸν φαίνεται μοῦνον ἐν τῷ ἀνθρώπῳ. εἰκὸς
<span class="lb" data-page="41" data-line="14" id="p41.14"></span>γάρ ἐστιν εἶναι μίαν γέ τινα ὥρην, ἐν ᾗ φαίνεται αὐτὸ
<span class="lb" data-page="41" data-line="15" id="p41.15"></span>ἐφ᾿ ἑωυτῷ ἓν ἐόν. καὶ αὐτὰ δὲ λέγω καὶ περὶ τοῦ φάσκοντος
<span class="lb" data-page="41" data-line="16" id="p41.16"></span>φλέγμα εἶναι τὸν ἄνθρωπον καὶ περὶ τοῦ χολὴν
<span class="lb" data-page="41" data-line="17" id="p41.17"></span>φάσκοντος.
</blockquote>
<span class="lb rule" data-page="41" data-line="18" id="p41.18"></span>
<span class="pb" data-page="42" id="p42"></span>
<p>
<span class="lb" data-page="42" data-line="1" id="p42.1"></span>Ἔτι καὶ νῦν ἀντιλέγει πρὸς τοὺς ἓν εἶναι φάσκοντας
<span class="lb" data-page="42" data-line="2" id="p42.2"></span>τὸν ἄνθρωπον, ὅπερ ἔξ ἀρχῆς ἔφην αὐτῷ προκεῖσθαι. καὶ
<span class="lb" data-page="42" data-line="3" id="p42.3"></span>πρώτους δὲ ἐλέγχει τοὺς αἷμα φάσκοντας αὐτὸν εἶναι. μάλιστα
<span class="lb" data-page="42" data-line="4" id="p42.4"></span>μὲν γὰρ ἐχρῆν, φησὶ, τοὺς ὑγιαίνοντας ἀνθρώπους
<span class="lb" data-page="42" data-line="5" id="p42.5"></span>αἷμα μόνον ἔχειν ἐν τῷ σώματι, χωρὶς χολῶν τε καὶ φλέγματος,
<span class="lb" data-page="42" data-line="6" id="p42.6"></span>εἴπερ ἡ φύσις αἷμα μόνον ἐστὶν ἐν τῷ σώματι.
<span class="lb" data-page="42" data-line="7" id="p42.7"></span>ἔπειτα δὲ εἰ καὶ συγχωρηθείη πότ᾿ ἐπικτᾶσθαι χολὴν καὶ
<span class="lb" data-page="42" data-line="8" id="p42.8"></span>φλέγμα καὶ ἡλικίαν μίαν τινὰ, ἢ ὥραν τοῦ ἔτους εὑρίσκεσθαι,
<span class="lb" data-page="42" data-line="9" id="p42.9"></span>καθ᾿ ἣν αἷμα μόνον ἐστὶν ἐν τῷ σώματι χωρὶς τῶν
<span class="lb" data-page="42" data-line="10" id="p42.10"></span>ἄλλων χυμῶν. ὡσαύτως δὲ ἐλέγχων καὶ τοὺς ἤτοι χολὴν
<span class="lb" data-page="42" data-line="11" id="p42.11"></span>ἢ φλέγμα φάσκοντας εἶναι τὸν ἄνθρωπον, ὅπερ ἐστὶ τὸ
<span class="lb" data-page="42" data-line="12" id="p42.12"></span>κατὰ φύσιν εἶναι αὐτὸ μόνον, ἡγουμένους δὲ ἐν τούτῳ καὶ
<span class="lb" data-page="42" data-line="13" id="p42.13"></span>τὴν πρώτην γένεσιν ἐκ τούτου τοῦ χυμοῦ γεγονέναι. 
</p>
<span class="lb rule" data-page="42" data-line="14" id="p42.14"></span>
</section>
<section id="s1.8" title="Chapter 1.8">
<span class="lb head" data-page="42" data-line="15" id="p42.15"></span>
<blockquote class="quote lemma">
<span class="lb" data-page="42" data-line="16" id="p42.16"></span>
<span class="milestone ed2page" data-n="105" data-unit="ed2page" id="ed2page.105"></span>Ἐγὼ μὲν γὰρ ἀποδείξω, ἃ ἂν φήσω τὸν ἄνθρωπον εἶναι
<span class="lb" data-page="42" data-line="17" id="p42.17"></span>καὶ κατὰ τὸν νόμον καὶ κατὰ τὴν φύσιν, ἀεὶ ταῦτα ἐόντα
<span class="lb" data-page="42" data-line="18" id="p42.18"></span>ὁμοίως καὶ νέου ἐόντος καὶ γέροντος καὶ τῆς ὥρης ψυχρῆς 
<span class="pb" data-page="43" id="p43"></span>
<span class="lb" data-page="43" data-line="1" id="p43.1"></span>ἐούσης καὶ θερμῆς καὶ τεκμήρια παρέξω καὶ ἀνάγκας
<span class="lb" data-page="43" data-line="2" id="p43.2"></span>ἀποφανῶ, δι᾿ ἃς ἂν ἕκαστον αὔξηταί τε καὶ φθίνῃ
<span class="lb" data-page="43" data-line="3" id="p43.3"></span>ἐν τῷ σώματι.
</blockquote>
<span class="lb rule" data-page="43" data-line="4" id="p43.4"></span>
<p>
<span class="lb" data-page="43" data-line="5" id="p43.5"></span>Δείξειν ἐπαγγέλλεται διὰ παντὸς μὲν ἐν τῷ σώματι
<span class="lb" data-page="43" data-line="6" id="p43.6"></span>περιεχόμενα τὰ πρὸς αὐτοῦ τιθέμενα στοιχεῖα, κατὰ τὰς
<span class="lb" data-page="43" data-line="7" id="p43.7"></span>ἡλικίας καὶ τὰς ὥρας αὔξησίν τε καὶ φθίσιν, ὅπερ ἐστὶ
<span class="lb" data-page="43" data-line="8" id="p43.8"></span>μείωσιν ἴσχοντα. κατὰ τὸν νόμον μὲν οὖν ἐστι τὸ πρὸς
<span class="lb" data-page="43" data-line="9" id="p43.9"></span>τῶν ἀνθρώπων νομιζόμενόν τε καὶ δοξαζόμενον, οὕτως εἰωθότων
<span class="lb" data-page="43" data-line="10" id="p43.10"></span>ὀνομάζειν τῶν παλαιῶν. κατὰ φύσιν δὲ τὸ κατ᾿
<span class="lb" data-page="43" data-line="11" id="p43.11"></span>αὐτὴν τῶν πραγμάτων τὴν ἀλήθειαν. 
</p>
<span class="lb rule" data-page="43" data-line="12" id="p43.12"></span>
</section>
<section id="s1.9" title="Chapter 1.9">
<span class="lb head" data-page="43" data-line="13" id="p43.13"></span>
<blockquote class="quote lemma">
<span class="lb" data-page="43" data-line="14" id="p43.14"></span>Πρῶτον μὲν οὖν ἀνάγκη τὴν γένεσιν αὐτέου γίνεσθαι μὴ
<span class="lb" data-page="43" data-line="15" id="p43.15"></span>ἀφ᾿ ἑνός. πῶς γὰρ ἕν γε ἐόν τι γεννήσειεν ἄλλο, εἰ μή
<span class="lb" data-page="43" data-line="16" id="p43.16"></span>τινι μιχθείη;
</blockquote>
<span class="lb rule" data-page="43" data-line="17" id="p43.17"></span>
<p>
<span class="lb" data-page="43" data-line="18" id="p43.18"></span>Ὁ μὲν οὖν Ἱπποκράτης ἀεὶ τοῖς ἐναργῶς φαινομένοις 
<span class="pb" data-page="44" id="p44"></span>
<span class="lb" data-page="44" data-line="1" id="p44.1"></span>ἀκολουθεῖ· διὰ τοῦτο καὶ νῦν ἔφη μηδὲν ἀφ᾿ ἑνὸς γεννᾶσθαι
<span class="lb" data-page="44" data-line="2" id="p44.2"></span>χωρὶς τοῦ δεηθῆναί τινος ἔξωθεν ἑτέρου καὶ τούτου
<span class="lb" data-page="44" data-line="3" id="p44.3"></span>συμμέτρως ἔχοντος τῆς πρὸς αὐτὸ κράσεως. ἔνιοι δὲ τῶν
<span class="lb" data-page="44" data-line="4" id="p44.4"></span>φυσικῶν ὀνομασθέντων φιλοσόφων οὐκ οἶδ᾿ ὅπως ἐτόλμησαν
<span class="lb" data-page="44" data-line="5" id="p44.5"></span>ἀποφήνασθαι δόξαν ἀλλόκοτον, ἅπασαν ἀνατρέπουσαν
<span class="lb" data-page="44" data-line="6" id="p44.6"></span>τὴν φυσικὴν θεωρίαν. ὁ ἓν γὰρ εἶναι τὸ πὰν εἰπὼν ἀναιρεῖ
<span class="lb" data-page="44" data-line="7" id="p44.7"></span>τῷ λόγῳ γένεσιν ἅπασαν. εἴπερ γὰρ ἓν τὸ γενόμενον
<span class="lb" data-page="44" data-line="8" id="p44.8"></span>οὐκ ἦν ἔμπροσθεν, ὥσπερ οὐδὲ ἔσεται μικρὸν ὕστερον. οὔτε
<span class="lb" data-page="44" data-line="9" id="p44.9"></span>γὰρ ὁ Θαλῆς οὔθ᾿ ὁ Μέλισσος οὔθ᾿ ὁ Ἡράκλειτος ἔμπροσθεν
<span class="lb" data-page="44" data-line="10" id="p44.10"></span>ἦσαν, ἢ νῦν εἰσιν. ἆρ᾿ οὖν ἀληθῶς ἄν τις εἴποι
<span class="lb" data-page="44" data-line="11" id="p44.11"></span>μὴ γεγονέναι τούτους τοὺς ἄνδρας, ἢ ἐγένοντο μὲν καὶ ἔζησαν
<span class="lb" data-page="44" data-line="12" id="p44.12"></span>ἔτεσιν οὐκ ὀλίγοις <span class="milestone ed1page" data-n="8" data-unit="ed1page" id="ed1page.8"></span>ἕκαστος, οὐκ ἦσαν δὲ καθ᾿
<span class="lb" data-page="44" data-line="13" id="p44.13"></span>ὃν ἔζων χρόνον, ἢ τὸ μὲν εἶναι κατ᾿ ἐκεῖνον τὸν χρόνον
<span class="lb" data-page="44" data-line="14" id="p44.14"></span>αὐτοὺς συγχωρήσομεν, ὄντας δὲ οὐκ εἶναι φήσομεν ἡνίκ᾿
<span class="lb" data-page="44" data-line="15" id="p44.15"></span>ἦσαν; καὶ μὴν εἴπερ ὄντας τις αὐτοὺς ὁμολογήσει, ὁμολογήσει
<span class="lb" data-page="44" data-line="16" id="p44.16"></span>καὶ γεγονέναι. πῶς δὲ πλάτανος καὶ λίθος καὶ λέων
<span class="lb" data-page="44" data-line="17" id="p44.17"></span>οὐκ ἦσαν πάλαι γένεσιν ἔχοντα καὶ φθοράν; εἴπερ δέ ἐστι
<span class="lb" data-page="44" data-line="18" id="p44.18"></span>γένεσις τοῦ πρότερον οὐκ ὄντος, ἀναγκαῖον αὐτὴν ἔκ τινος 
<span class="pb" data-page="45" id="p45"></span>
<span class="lb" data-page="45" data-line="1" id="p45.1"></span>ὑποκειμένης οὐσίας γενέσθαι. ταύτην δ᾿ ὁρῶμεν οὐ δυναμένην.
<span class="lb" data-page="45" data-line="2" id="p45.2"></span>αὐτὴν καθ᾿ αὑτὴν μόνην ὁτιοῦν γεννῆσαι. τὰ γοῦν
<span class="lb" data-page="45" data-line="3" id="p45.3"></span>τῶν φυτῶν σπέρματα καὶ ὑγρότητος καὶ θερμασίας συμμέτρου
<span class="lb" data-page="45" data-line="4" id="p45.4"></span>τῆς ἔξωθεν δεῖται πρὸς τὸ γεννῆσαί τι. μόνον γὰρ
<span class="lb" data-page="45" data-line="5" id="p45.5"></span>εἴπερ ἐπεφύκει γεννᾷν τὸ σπέρμα, μηδενὸς ἄλλου προσδεόμενον
<span class="lb" data-page="45" data-line="6" id="p45.6"></span>ἔξωθεν, οὐκ ἂν διέμεινεν οὐδὲ ἐν ἐλαχίστῳ χρόνῳ
<span class="lb" data-page="45" data-line="7" id="p45.7"></span>χωρὶς τοῦ γεννᾷν, ἀλλ᾿ εὐθὺς ἂν ἐφύετο. φαίνεται δὲ διαμένοντα
<span class="lb" data-page="45" data-line="8" id="p45.8"></span>πολλάκις οὐ μῆνας μόνον, ἀλλὰ καὶ ἐνιαυτοὺς οὐκ
<span class="lb" data-page="45" data-line="9" id="p45.9"></span>ὀλίγα τῶν σπερμάτων· οὐ γὰρ ἐξ ἑαυτῶν μόνον ἔχει τὸ
<span class="lb" data-page="45" data-line="10" id="p45.10"></span>γεννᾷν, ἀλλὰ δεῖταί τινος ἔξωθεν ἐπικουρίας καὶ ταύτης
<span class="lb" data-page="45" data-line="11" id="p45.11"></span>
<span class="milestone ed2page" data-n="106" data-unit="ed2page" id="ed2page.106"></span>οὐ κατὰ θίξιν ἁπλῆν γιγνομένης, ἀλλὰ κατά τινα
<span class="lb" data-page="45" data-line="12" id="p45.12"></span>τοῦ ψαύοντος δύναμιν, εἴσω διαδιδομένην εἰς ὅλον τὸ ψαυόμενον.
<span class="lb" data-page="45" data-line="13" id="p45.13"></span>εἴ γε δι᾿ ὅλου φαίνεται τὴν ἀλλοίωσιν ἴσχον ἐν ταῖς
<span class="lb" data-page="45" data-line="14" id="p45.14"></span>γενέσεσι τὸ σπέρμα, κατά τε τὰ δένδρα καὶ τὰς πόας καὶ
<span class="lb" data-page="45" data-line="15" id="p45.15"></span>τὰ ὅλα φυτὰ, πολὺ δὴ μᾶλλον ἐπὶ τῶν ζώων ἐναργῶς φαίνεται,
<span class="lb" data-page="45" data-line="16" id="p45.16"></span>μήτ᾿ ἐξ ἄῤῥενος μόνου μήτ᾿ ἐκ θήλεως ἄνευ τοῦ
<span class="lb" data-page="45" data-line="17" id="p45.17"></span>μιχθῆναι δυνάμενόν τι γενέσθαι. 
</p>
<span class="lb rule" data-page="45" data-line="18" id="p45.18"></span>
</section>
<span class="pb" data-page="46" id="p46"></span>
<section id="s1.10" title="Chapter 1.10">
<span class="lb head" data-page="46" data-line="1" id="p46.1"></span>
<blockquote class="quote lemma">
<span class="lb" data-page="46" data-line="2" id="p46.2"></span>Ἐπειτὰ οὐδ᾿ ἂν μὴ ὁμόφυλα ἐόντα μίσγηται καὶ τὴν αὐτὴν
<span class="lb" data-page="46" data-line="3" id="p46.3"></span>ἔχοντα δύναμιν, γεννᾷ, οὐδ᾿ ἂν τὰ αὐτὰ ἡμῖν
<span class="lb" data-page="46" data-line="4" id="p46.4"></span>ξυντελέοιτο.
</blockquote>
<span class="lb rule" data-page="46" data-line="5" id="p46.5"></span>
<p>
<span class="lb" data-page="46" data-line="6" id="p46.6"></span>Οὐ μόνον ἐξ ἑνὸς ἀδύνατος εἶναι γεννηθῆναί τί φασιν,
<span class="lb" data-page="46" data-line="7" id="p46.7"></span>ἀλλ᾿ οὐδ᾿ ἐκ δυοῖν, εἰ μὴ ὁμόφυλα ἐόντα μίγνοιτο, τουτέστιν
<span class="lb" data-page="46" data-line="8" id="p46.8"></span>οἰκειότητα τῆς οὐσίας ἔχοντα. φαίνεται δὲ καὶ ταῦτα
<span class="lb" data-page="46" data-line="9" id="p46.9"></span>σαφῶς ἐπὶ τῇ τῶν ἑτερογενῶν ζώων γενέσει γιγνόμενα. καθάπερ
<span class="lb" data-page="46" data-line="10" id="p46.10"></span>ἐπὶ ἵππων ἔχει καὶ ὄνων ἀλωπέκων τε καὶ κυνῶν.
<span class="lb" data-page="46" data-line="11" id="p46.11"></span>ἐκ γὰρ τῆς τούτων ἐπιμιξίας γεννᾶται τὸ ζῶον, οἷον μικτὸν
<span class="lb" data-page="46" data-line="12" id="p46.12"></span>ἐξ ἀμφοῖν. ὅσα δ᾿ ἐπὶ πολὺ διεστῶσαν ἀλλήλων ἔχει
<span class="lb" data-page="46" data-line="13" id="p46.13"></span>τὴν φύσιν, οὐδ᾿ ἂν μιχθῇ, ποτὲ δύναται γεννῆσαί τι. τὸ
<span class="lb" data-page="46" data-line="14" id="p46.14"></span>δ᾿ ἐπὶ τῇ τελευτῇ τῆς ῥήσεως προσκείμενον, οὐδ᾿ ἂν τὰ
<span class="lb" data-page="46" data-line="15" id="p46.15"></span>αὐτὰ ἡμῖν ξυντελέοιντο, παρέρχονται μὲν ὡς σαφὲς οἱ ἐξηγησάμενοι
<span class="lb" data-page="46" data-line="16" id="p46.16"></span>τὸ βιβλίον, ἀσαφὲς δέ ἐστιν, ἢ μὴ καλῶς ἡρμηνευμένον
<span class="lb" data-page="46" data-line="17" id="p46.17"></span>ὑπὸ τοῦ γράψαντος, ἢ διὰ τοὺς μεταγραψαμένους
<span class="lb" data-page="46" data-line="18" id="p46.18"></span>ἡμαρτημένον. ὃ δ᾿ οὖν μοι δοκεῖ βούλεσθαι δηλοῦν, 
<span class="pb" data-page="47" id="p47"></span>
<span class="lb" data-page="47" data-line="1" id="p47.1"></span>ἔστι τοιόνδε. κᾂν μὴ ὁμοειδὲς ᾗ τὸ μιγνύμενον ζῶον ἕτερον
<span class="lb" data-page="47" data-line="2" id="p47.2"></span>ἑτέρῳ, κοινωνίαν δή τινα τῆς φύσεως φησὶν εἶναι. οὐ
<span class="lb" data-page="47" data-line="3" id="p47.3"></span>γὰρ ἂν τὰ αὐτὰ ἡμῖν συντελέοιντο, τοῦτ᾿ ἔστιν, οὐκ ἂν γένεσις
<span class="lb" data-page="47" data-line="4" id="p47.4"></span>ἐκ τῆς συνόδου γένοιτο, ζώου τοῖς γεννήσασιν ὁμοίου.
<span class="lb" data-page="47" data-line="5" id="p47.5"></span>τάχα δὲ καὶ ἡ ῥῆσις οὐχ οὕτως εἶχεν, οὐδ᾿ ἂν τὰ αὐτὰ
<span class="lb" data-page="47" data-line="6" id="p47.6"></span>ἡμῖν συντελέοιτο. 
</p>
<span class="lb rule" data-page="47" data-line="7" id="p47.7"></span>
</section>
<section id="s1.11" title="Chapter 1.11">
<span class="lb head" data-page="47" data-line="8" id="p47.8"></span>
<blockquote class="quote lemma">
<span class="lb" data-page="47" data-line="9" id="p47.9"></span>Καὶ πάλιν εἰ μὴ τὸ θερμὸν τῷ ψυχρῷ καὶ τὸ ξηρὸν τῷ
<span class="lb" data-page="47" data-line="10" id="p47.10"></span>ὑγρῷ μετρίως πρὸς ἄλληλα ἕξει καὶ ἴσως, ἀλλὰ θάτερον
<span class="lb" data-page="47" data-line="11" id="p47.11"></span>θατέρου πολὺ προέξει καὶ τῷ ἰσχυρότερον τοῦ ἀσθενεστέρου,
<span class="lb" data-page="47" data-line="12" id="p47.12"></span>ἡ γένεσις οὐκ ἂν γένοιτο.
</blockquote>
<span class="lb rule" data-page="47" data-line="13" id="p47.13"></span>
<p>
<span class="lb" data-page="47" data-line="14" id="p47.14"></span>Ἔμπροσθεν μὲν ἔφη μὴ δύνασθαι γόνιμον γένεσιν
<span class="lb" data-page="47" data-line="15" id="p47.15"></span>ἀποτελεσθῆναι μηδὲν, εἰ μὴ ὁμόφυλα εἴη τὰ συνιόντα. καὶ
<span class="lb" data-page="47" data-line="16" id="p47.16"></span>αὐτῶν δὲ τῶν ὁμοφύλων ἡ σύνοδος οὐκ ἐξ ἀνάγκης γεννᾷ.
<span class="lb" data-page="47" data-line="17" id="p47.17"></span>λέλεκται δὲ ἐν τοῖς ἀφορισμοῖς ὁ λόγος οὗτος αὐτῷ τέλειος
<span class="lb" data-page="47" data-line="18" id="p47.18"></span>ἔνθα φησὶν· Ὁκόσαι ψυχρὰς καὶ πυκνὰς τὰς μήτρας ἔχουσιν, 
<span class="pb" data-page="48" id="p48"></span>
<span class="lb" data-page="48" data-line="1" id="p48.1"></span>οὐ κυΐσκονται. καὶ ὁκόσαι καθύγρους ἔχουσι τὰς μήτρας,
<span class="lb" data-page="48" data-line="2" id="p48.2"></span>οὐ κυΐσκονται. ἀποσβέννυται γὰρ ὁ γόνος. καὶ ὁκόσαι
<span class="lb" data-page="48" data-line="3" id="p48.3"></span>ξηρὰς μᾶλλον καὶ περικαέας, ἐνδείῃ γὰρ τῆς τροφῆς
<span class="lb" data-page="48" data-line="4" id="p48.4"></span>φθείρεται τὸ σπέρμα. ὁκόσαι δ᾿ ἐξ ἀμφοτέρων τῇ κράσει
<span class="lb" data-page="48" data-line="5" id="p48.5"></span>ἔχουσι συμμέτρως, αἱ τοιαῦται ἐπίτεκνοι γίγνονται. ἐν τούτῳ
<span class="lb" data-page="48" data-line="6" id="p48.6"></span>τῷ λόγῳ διδάσκει μὲν καὶ διά τινας αἰτίας ἄγονοι γίγνονται
<span class="lb" data-page="48" data-line="7" id="p48.7"></span>γυναῖκες. ἐνδείκνυται <span class="milestone ed2page" data-n="107" data-unit="ed2page" id="ed2page.107"></span>δὲ καὶ τὸ τούτῳ
<span class="lb" data-page="48" data-line="8" id="p48.8"></span>συνεπόμενον, ὑπὲρ οὗ καὶ ἡμεῖς ἑτέρωθι καὶ ἄλλοι πολλοὶ
<span class="lb" data-page="48" data-line="9" id="p48.9"></span>πρὸ ἡμῶν ἔγραψαν. ἐδήλωσε δὲ καὶ Πλάτων, οὐ σμικρὰν
<span class="lb" data-page="48" data-line="10" id="p48.10"></span>τέχνην εἰπὼν εἶναι, καθ᾿ ἣν ἐπίσταταί τις ζευγνύναι τοὺς
<span class="lb" data-page="48" data-line="11" id="p48.11"></span>ὁμόλογον κρᾶσιν ἔχοντας εἰς γένεσιν ἄνδρας τε καὶ γυναῖκας.
<span class="lb" data-page="48" data-line="12" id="p48.12"></span>ἃ γὰρ ἐπὶ τῶν κράσεων τῆς μήτρας εἶπε, ταῦτα καὶ
<span class="lb" data-page="48" data-line="13" id="p48.13"></span>περὶ τῆς τοῦ σπέρματος κράσεως ἐννοῆσαι χρή. καὶ γὰρ
<span class="lb" data-page="48" data-line="14" id="p48.14"></span>καὶ τοῦτο ποτὲ μὲν ὑγρότερόν ἐστι τοῦ δέοντος, ἢ ψυχρότερον.
<span class="lb" data-page="48" data-line="15" id="p48.15"></span>ἔστι δ᾿ ὅτε ξηρότερον, ἢ διακαέστερον. οἰκεῖον δέ
<span class="lb" data-page="48" data-line="16" id="p48.16"></span>ἐστι τῇ μὲν ξηροτέρᾳ μήτρᾳ τὸ ὑγρότερον σπέρμα, τῇ δὲ
<span class="lb" data-page="48" data-line="17" id="p48.17"></span>ὑγροτέρᾳ τὸ ξηρότερον, ὥσπερ γε καὶ τῇ μὲν θερμοτέρᾳ τὸ
<span class="lb" data-page="48" data-line="18" id="p48.18"></span>ψυχρότερον, τῇ δὲ ψυχροτέρᾳ τὸ θερμότερον. ὑπὲρ ὧν 
<span class="pb" data-page="49" id="p49"></span>
<span class="lb" data-page="49" data-line="1" id="p49.1"></span>ἐπὶ πλέον ἔν γε τῷ περὶ τεκνολογίας λόγῳ διερχόμεθα·
<span class="lb" data-page="49" data-line="2" id="p49.2"></span>νυνὶ δ᾿ ἀρκεῖ γιγνώσκειν ὅτι μήτε δυνατόν ἐστιν ἐξ ἑνός τι
<span class="lb" data-page="49" data-line="3" id="p49.3"></span>γίγνεσθαι, μήθ᾿ ὅταν ἐκ δυοῖν, ἢ καὶ πλειόνων συνιόντων
<span class="lb" data-page="49" data-line="4" id="p49.4"></span>γίνηται, χωρὶς οἰκειότητος τῆς πρὸς ἄλληλα καὶ συμμετρίας
<span class="lb" data-page="49" data-line="5" id="p49.5"></span>τινὸς κράσεως, τῆς ἐκ τῶν συνιόντων ἀποτελουμένης, οἷόν
<span class="lb" data-page="49" data-line="6" id="p49.6"></span>τέ ἐστι γεννηθῆναι τοῦτο. 
</p>
<span class="lb rule" data-page="49" data-line="7" id="p49.7"></span>
</section>
<section id="s1.12" title="Chapter 1.12">
<span class="lb head" data-page="49" data-line="8" id="p49.8"></span>
<blockquote class="quote lemma">
<span class="lb" data-page="49" data-line="9" id="p49.9"></span>Ὥστε πῶς εἰκὸς ἀφ᾿ ἑνός τι γεννηθῆναι, ὅπου γε οὐδὲ ἀπὸ
<span class="lb" data-page="49" data-line="10" id="p49.10"></span>τῶν πλειόνων γεννᾶται, ἢν μὴ τύχῃ καλῶς ἔχοντα τῆς
<span class="lb" data-page="49" data-line="11" id="p49.11"></span>κρήσιος τῆς πρὸς ἄλληλα.
</blockquote>
<span class="lb rule" data-page="49" data-line="12" id="p49.12"></span>
<p>
<span class="lb" data-page="49" data-line="13" id="p49.13"></span>Τὰ μὲν ἄλλα τῆς ῥήσεως ἐκ τῶν προειρημένων. ἐστὶ
<span class="lb" data-page="49" data-line="14" id="p49.14"></span>δῆλα. μεμνῆσθαι δὲ χρὴ τοῦ κατ᾿ αὐτὴν ὀνόματος εἰρημένου
<span class="lb" data-page="49" data-line="15" id="p49.15"></span>τοῦ τῆς κράσεως, ὅπερ διὰ τοῦ κρήσιος εἶπεν. ὅτι
<span class="lb" data-page="49" data-line="16" id="p49.16"></span>πρῶτος ὧν ἴσμεν Ἱπποκράτης ἀπεφήνατο κεράννυσθαι τὰ
<span class="lb" data-page="49" data-line="17" id="p49.17"></span>στοιχεῖα, καθάπερ καὶ μικρὸν ἔμπροσθεν ἐδείχθη. καὶ ταύτῃ
<span class="lb" data-page="49" data-line="18" id="p49.18"></span>διήνεγκεν Ἐμπεδοκλέους. κᾀκεῖνος γὰρ ἐκ μὲν τῶν αὐτῶν 
<span class="pb" data-page="50" id="p50"></span>
<span class="lb" data-page="50" data-line="1" id="p50.1"></span>στοιχείων, ὧν καὶ Ἱπποκράτης γεγονέναι φησὶν ἡμᾶς γε
<span class="lb" data-page="50" data-line="2" id="p50.2"></span>καὶ τὰ ἄλλα σώματα πάντα τὰ περὶ τὴν γῆν, οὐ μὴν κεκραμένων
<span class="lb" data-page="50" data-line="3" id="p50.3"></span>γε δι᾿ ἀλλήλων, ἀλλὰ κατὰ μικρὰ μόρια παρακειμένων
<span class="lb" data-page="50" data-line="4" id="p50.4"></span>τε καὶ ψαυόντων. ὅτι δὲ καὶ ἥδε ἡ δόξα τοὺς
<span class="lb" data-page="50" data-line="5" id="p50.5"></span>αὐτοὺς ἐλέγχους ἔχει ταῖς ἐξ ἀναισθήτων καὶ ἀπαθῶν τῶν
<span class="lb" data-page="50" data-line="6" id="p50.6"></span>πρώτων σωμάτων τὸ αἰσθητικὸν σῶμα γεννώσαις δόξαις,
<span class="lb" data-page="50" data-line="7" id="p50.7"></span>ἐπιδέδεικται διὰ τοῦ περὶ τῶν καθ᾿ Ἱπποκράτην στοιχείων
<span class="lb" data-page="50" data-line="8" id="p50.8"></span>ὑπομνήματος, ἔνθα καὶ πασῶν σχεδὸν τῶν φυσικῶν δοξῶν
<span class="lb" data-page="50" data-line="9" id="p50.9"></span>ἐμνημονευσάμην, ὅσαι περὶ τῶν πρώτων ἀρχῶν, ἢ στοιχείων γεγόνασιν. 
</p>
<span class="lb rule" data-page="50" data-line="10" id="p50.10"></span>
</section>
<section id="s1.13" title="Chapter 1.13">
<span class="lb head" data-page="50" data-line="11" id="p50.11"></span>
<blockquote class="quote lemma">
<span class="lb" data-page="50" data-line="12" id="p50.12"></span>Ἀνάγκη τοίνυν τῆς φύσιος τοιαύτης ὑπαρχούσης καὶ τῶν
<span class="lb" data-page="50" data-line="13" id="p50.13"></span>ἄλλων ἁπάντων καὶ τῆς τοῦ ἀνθρώπου, μὴ ἓν εἶναι τὸν
<span class="lb" data-page="50" data-line="14" id="p50.14"></span>ἄνθρωπον, ἀλλ᾿ ἕκαστον τῶν ξυμβαλλομένων εἰς τὴν
<span class="lb" data-page="50" data-line="15" id="p50.15"></span>γένεσιν, ἔχειν τινὰ δύναμιν ἐν τῷ σώματι, οἵηνπερ
<span class="lb" data-page="50" data-line="16" id="p50.16"></span>ξυνεβάλετο.
</blockquote>
<span class="lb rule" data-page="50" data-line="17" id="p50.17"></span>
<span class="pb" data-page="51" id="p51"></span>
<p>
<span class="lb" data-page="51" data-line="1" id="p51.1"></span>
<span class="milestone ed1page" data-n="9" data-unit="ed1page" id="ed1page.9"></span>Προειρηκὼς ὁ Ἱπποκράτης, εἰ μὴ τὸ θερμὸν τῷ
<span class="lb" data-page="51" data-line="2" id="p51.2"></span>ψυχρῷ καὶ τὸ ξηρὸν τῷ ὑγρῷ μετρίως κραθείη, τὰς γενέσεις
<span class="lb" data-page="51" data-line="3" id="p51.3"></span>τῶν γεννητῶν <span class="milestone ed2page" data-n="108" data-unit="ed2page" id="ed2page.108"></span>δηλονότι σωμάτων ἀδύνατον
<span class="lb" data-page="51" data-line="4" id="p51.4"></span>εἶναι γενέσθαι· νῦν δὴ σαφῶς οὐκ ἀνθρώπου μόνον, ἀλλὰ
<span class="lb" data-page="51" data-line="5" id="p51.5"></span>καὶ πάντων ὅσα γένεσιν ἔχει καὶ φθορὰν σωμάτων ἐκ τῶν
<span class="lb" data-page="51" data-line="6" id="p51.6"></span>αὐτῶν εἶναι τὴν γένεσίν φησιν. ἐκ θερμοῦ γὰρ καὶ ψυχροῦ
<span class="lb" data-page="51" data-line="7" id="p51.7"></span>καὶ ξηροῦ καὶ ὑγροῦ πάντα γέγονε καὶ διὰ τοῦτο κοινὰ
<span class="lb" data-page="51" data-line="8" id="p51.8"></span>πάντων εἶναι ταῦτα στοιχεῖα. τὰ δὲ ἴδια τῆς τοῦ ἀνθρώπου
<span class="lb" data-page="51" data-line="9" id="p51.9"></span>φύσεως, αἷμα καὶ φλέγμα καὶ χολὴ ξανθή τε καὶ μέλαινα.
<span class="lb" data-page="51" data-line="10" id="p51.10"></span>καίτοι γ᾿ οὐδὲ ταῦτα ἴδια καλῶς ἂν λέγοιτο, κοινὰ
<span class="lb" data-page="51" data-line="11" id="p51.11"></span>γάρ ἐστιν ἁπάντων τῶν ἐναίμων ζώων. εὔδηλον δ᾿ ὅτι καὶ
<span class="lb" data-page="51" data-line="12" id="p51.12"></span>τούτων ἕκαστα ἐκ τῶν πρώτων τεττάρων γέγονεν, ἅπερ
<span class="lb" data-page="51" data-line="13" id="p51.13"></span>ἀπὸ τῶν ποιοτήτων ὀνομάζοντες, ὑγρὸν καὶ ξηρὸν καὶ ψυχρὸν
<span class="lb" data-page="51" data-line="14" id="p51.14"></span>καὶ θερμὸν λέγομεν. ἴδια δὲ τῆς οὐσίας αὐτῶν ἐστιν
<span class="lb" data-page="51" data-line="15" id="p51.15"></span>ὀνόματα πῦρ, ἢ ὕδωρ, ἢ ἀὴρ, ἢ γῆ. πρόδηλον γὰρ ὅτι
<span class="lb" data-page="51" data-line="16" id="p51.16"></span>τὰ στοιχεῖα κατὰ τὰς ἁπλᾶς καὶ ἀμίκτους ποιότητας καλεῖται,
<span class="lb" data-page="51" data-line="17" id="p51.17"></span>θερμότητος μὲν ἄκρας ὑπαρχούσης ἐν πυρὶ, καθάπερ
<span class="lb" data-page="51" data-line="18" id="p51.18"></span>γε καὶ ὑγρότητος ἐν ἀέρι, ψυχρότητος δὲ ἐν ὕδατι, ξηρότητος 
<span class="pb" data-page="52" id="p52"></span>
<span class="lb" data-page="52" data-line="1" id="p52.1"></span>δὲ ἄκρας, ἅμα πιλήσει τε καὶ ψύξει κατὰ τὴν γῆν.
<span class="lb" data-page="52" data-line="2" id="p52.2"></span>πῶς οὖν οἴονταί τινες ὑγρὸν μὲν καὶ ξηρὸν καὶ ψυχρὸν
<span class="lb" data-page="52" data-line="3" id="p52.3"></span>καὶ θερμὸν Ἱπποκράτει τίθεσθαι τὰ στοιχεῖα; φαίνεσθαι
<span class="lb" data-page="52" data-line="4" id="p52.4"></span>γὰρ ἐν ἀνθρώπῳ ταῦτα, πῦρ δὲ καὶ ὕδωρ, ἀέρα τε καὶ
<span class="lb" data-page="52" data-line="5" id="p52.5"></span>γῆν μὴ προσίεσθαι, διότι μηδὲ φαίνεταί τι τούτων ἐν ἀνθρώπου
<span class="lb" data-page="52" data-line="6" id="p52.6"></span>σώματι. μὴ παρακολουθοῦντες μὴν, ὅτι τὰ φαινόμενα
<span class="lb" data-page="52" data-line="7" id="p52.7"></span>περὶ τὸ σῶμα μέν ἐστι τὰ φαινόμενα, καθάπερ τὸ
<span class="lb" data-page="52" data-line="8" id="p52.8"></span>σῶμα, θερμὰ καὶ ψυχρὰ καὶ ξηρὰ καὶ ὑγρά. τίς αὖ ταῦτα
<span class="lb" data-page="52" data-line="9" id="p52.9"></span>τολμήσειε φάναι κοινὰ στοιχεῖα πάντων εἶναι σωμάτων;
<span class="lb" data-page="52" data-line="10" id="p52.10"></span>οὐδεὶς δήπου τῶν καὶ βραδυτάτων, εἰρηκότος τοῦ Ἱπποκράτους,
<span class="lb" data-page="52" data-line="11" id="p52.11"></span>ἀνάγκη τοίνυν τῆς φύσιος τοιαύτης ἐούσης καὶ
<span class="lb" data-page="52" data-line="12" id="p52.12"></span>τῶν ἄλλων ἁπάντων καὶ τῆς τοῦ ἀνθρώπου, μὴ τὰ βλεπόμενα
<span class="lb" data-page="52" data-line="13" id="p52.13"></span>κατὰ τὸ σῶμα τοῦ ἀνθρώπου θερμὰ καὶ ψυχρὰ καὶ
<span class="lb" data-page="52" data-line="14" id="p52.14"></span>ξηρὰ καὶ ὑγρὰ, λέγειν αὐτὸν οἴεσθαι νῦν, ἀλλὰ τὰ τέτταρα
<span class="lb" data-page="52" data-line="15" id="p52.15"></span>στοιχεῖα. ταῦτα γὰρ ἄκρας ἔχει καὶ ἀμίκτους ποιότητας,
<span class="lb" data-page="52" data-line="16" id="p52.16"></span>ἐξ ὦν ἀλλήλαις κεραννυμένων τὰ μεταξὺ σώματα πάντα
<span class="lb" data-page="52" data-line="17" id="p52.17"></span>γίγνεται, κατ᾿ ἐπικράτειαν οὐ κυρίως ὀνομαζόμενα θερμὰ
<span class="lb" data-page="52" data-line="18" id="p52.18"></span>καὶ ψυχρὰ καὶ ξηρὰ καὶ ὑγρά. ὡς εἴ γε ταῦτα τὰ ἤδη κεκραμένα 
<span class="pb" data-page="53" id="p53"></span>
<span class="lb" data-page="53" data-line="1" id="p53.1"></span>στοιχεῖα θησόμεθα, τὰ τὰς ἄκρας ἔχοντα ποιότητας,
<span class="lb" data-page="53" data-line="2" id="p53.2"></span>οὐκ οἶδ᾿ ὅ τι φήσομεν εἶναι. καὶ κατὰ τὴν ἐχομένην
<span class="lb" data-page="53" data-line="3" id="p53.3"></span>δὲ ῥῆσιν ἐναργέστερον ἔτι τὴν ἑαυτοῦ γνώμην ἐνδείκνυται.
<span class="lb" data-page="53" data-line="4" id="p53.4"></span>πρὸς ἣν ἤδη μεταβῶμεν. 
</p>
<span class="lb rule" data-page="53" data-line="5" id="p53.5"></span>
</section>
<section id="s1.14" title="Chapter 1.14">
<span class="lb head" data-page="53" data-line="6" id="p53.6"></span>
<blockquote class="quote lemma">
<span class="lb" data-page="53" data-line="7" id="p53.7"></span>Καὶ πάλιν γε ἀνάγκη ἀποχωρέειν εἰς τὴν ἑαυτοῦ φύσιν
<span class="lb" data-page="53" data-line="8" id="p53.8"></span>ἕκαστον, τελευτῶντος τοῦ σώματος τοῦ ἀνθρώπου, τό τε
<span class="lb" data-page="53" data-line="9" id="p53.9"></span>ὑγρὸν πρὸς τὸ ὑγρὸν καὶ τὸ ξηρὸν πρὸς τὸ ξηρὸν καὶ τὸ
<span class="lb" data-page="53" data-line="10" id="p53.10"></span>θερμὸν πρὸς τὸ θερμὸν καὶ τὸ ψυχρὸν πρὸς τὸ ψυχρόν.
</blockquote>
<span class="lb rule" data-page="53" data-line="11" id="p53.11"></span>
<p>
<span class="lb" data-page="53" data-line="12" id="p53.12"></span>Ἀποχωρεῖν φησὶ διακρινόμενον ἐν τῇ τελευτῇ τοῦ ἀνθρώπου,
<span class="lb" data-page="53" data-line="13" id="p53.13"></span>πρὸς τὴν ἑαυτοῦ φύσιν, ἕκαστον τῶν προειρημένων
<span class="lb" data-page="53" data-line="14" id="p53.14"></span>στοιχείων, ἃ θερμὸν ἐκάλει καὶ ψυχρὸν καὶ ξηρὸν
<span class="lb" data-page="53" data-line="15" id="p53.15"></span>καὶ ὑγρὸν, οὐδέπω λέγων τὸ αἷμα, πρὸς τὸ κατὰ τὸν κόσμον
<span class="lb" data-page="53" data-line="16" id="p53.16"></span>αἷμα· καὶ τὸ φλέγμα πρὸς τὸ φλέγμα. καὶ τὴν χολὴν
<span class="lb" data-page="53" data-line="17" id="p53.17"></span>πρὸς τὴν χολήν. καὶ τὴν ἀρτηρίαν πρὸς τὴν ἀρτηρίαν·
<span class="lb" data-page="53" data-line="18" id="p53.18"></span>καὶ τὴν σάρκα πρὸς τὴν σάρκα· καὶ τὴν φλέβα πρὸς 
<span class="pb" data-page="54" id="p54"></span>
<span class="lb" data-page="54" data-line="1" id="p54.1"></span>τὴν φλέβα· καὶ τὸ νεῦρον ἀπιέναι πρὸς τὸ νεῦρον· ἀλλὰ
<span class="lb" data-page="54" data-line="2" id="p54.2"></span>τὸ καθ᾿ ἕκαστον τούτων θερμόν τε καὶ ψυχρὸν, <span class="milestone ed2page" data-n="109" data-unit="ed2page" id="ed2page.109"></span>
<span class="lb" data-page="54" data-line="3" id="p54.3"></span>ὑγρόν τε καὶ ξηρὸν εἰς τὰ κοινὰ πάντων ἀπέρχεσθαι στοιχεῖα.
<span class="lb" data-page="54" data-line="4" id="p54.4"></span>σύγκειται γὰρ δή που καὶ τὸ νεῦρον ἐκ θερμοῦ καὶ
<span class="lb" data-page="54" data-line="5" id="p54.5"></span>ψυχροῦ καὶ ξηροῦ καὶ ὑγροῦ τῶν στοιχείων δηλονότι. οὐ
<span class="lb" data-page="54" data-line="6" id="p54.6"></span>γὰρ δὴ ἐξ ἄλλου γε νεύρου, καθάπερ οὐδ᾿ ἡ φλὲψ ἐξ ἄλλης
<span class="lb" data-page="54" data-line="7" id="p54.7"></span>φλεβός. ὅτι μηδ᾿ ἐπινοηθῆναι δύναται κεραννύμενα δι᾿
<span class="lb" data-page="54" data-line="8" id="p54.8"></span>ὅλων ἀλλήλων ταῦτα, σὰρξ καὶ φλὲψ καὶ ὀστοῦν καὶ ἀρτηρία
<span class="lb" data-page="54" data-line="9" id="p54.9"></span>καὶ τὰ ἄλλα μόρια. βούλεται δ᾿ αὐτὸς κεκρᾶσθαι δι᾿
<span class="lb" data-page="54" data-line="10" id="p54.10"></span>ὅλων ἀλλήλοις τὸ θερμὸν καὶ ψυχρὸν καὶ ξηρὸν καὶ ὑγρὸν,
<span class="lb" data-page="54" data-line="11" id="p54.11"></span>εἴ τι μεμνήμεθα τῶν ὀλίγον ἔμπροσθεν εἰρημένων. ὥστε οὐ
<span class="lb" data-page="54" data-line="12" id="p54.12"></span>τὰ σαφῶς βλεπόμενα κατὰ τὸ σῶμα τοῦ ἀνθρώπου θερμὰ
<span class="lb" data-page="54" data-line="13" id="p54.13"></span>καὶ ψυχρὰ καὶ ξηρὰ καὶ ὑγρὰ μόρια στοιχεῖα τῆς τοῦ ἀνθρώπου
<span class="lb" data-page="54" data-line="14" id="p54.14"></span>φύσεως ἐστίν, ἀλλὰ τὰ τούτων αὐτῶν συνθετικά τε
<span class="lb" data-page="54" data-line="15" id="p54.15"></span>καὶ γεννητικά. ταῦτα δέ ἐστιν ὕδωρ τε καὶ πῦρ, ἀήρ τε
<span class="lb" data-page="54" data-line="16" id="p54.16"></span>καὶ γῆ. ἀποδέδεικται γὰρ περὶ τούτων ἱκανῶς ἐν τῷ περὶ
<span class="lb" data-page="54" data-line="17" id="p54.17"></span>τῶν καθ᾿ Ἱπποκράτην στοιχείων. 
</p>
<span class="lb rule" data-page="54" data-line="18" id="p54.18"></span>
</section>
<span class="pb" data-page="55" id="p55"></span>
<section id="s1.15" title="Chapter 1.15">
<span class="lb head" data-page="55" data-line="1" id="p55.1"></span>
<blockquote class="quote lemma">
<span class="lb" data-page="55" data-line="2" id="p55.2"></span>Τοιαύτη δὲ καὶ τῶν ζώων ἐστιν ἡ φύσις καὶ τῶν ἄλλων
<span class="lb" data-page="55" data-line="3" id="p55.3"></span>ἁπάντων.
</blockquote>
<span class="lb rule" data-page="55" data-line="4" id="p55.4"></span>
<p>
<span class="lb" data-page="55" data-line="5" id="p55.5"></span>Τοιαύτη, φησὶν, οὐ μόνον ἡ τοῦ ἀνθρώπου φύσις ἐστὶν,
<span class="lb" data-page="55" data-line="6" id="p55.6"></span>ἀλλὰ καὶ τῶν ἄλλων ἁπάντων, ἐκ θερμοῦ δηλονότι καὶ ψυχροῦ
<span class="lb" data-page="55" data-line="7" id="p55.7"></span>καὶ ξηροῦ καὶ ὑγροῦ κεκραμένη τῶν ἁπλῶν καὶ ἄκρων.
<span class="lb" data-page="55" data-line="8" id="p55.8"></span>τὰ γὰρ ἐν τῷ μεταξὺ πάντα τὴν κρᾶσιν ἐκ τούτων ἔσχηκεν.
<span class="lb" data-page="55" data-line="9" id="p55.9"></span>ἀδιανόητον οὖν γίγνεται τὸ λέγειν ἐν τῷ μεταξὺ τὴν
<span class="lb" data-page="55" data-line="10" id="p55.10"></span>κρᾶσιν γίγνεσθαι τῶν ἐν τῷ μεταξύ. τοῦτο δ᾿ οὐκ αἰσθάνονται
<span class="lb" data-page="55" data-line="11" id="p55.11"></span>λέγοντες οἱ ἐκ τῶν κατὰ τὸ σῶμα βλεπομένων ὑγρῶν
<span class="lb" data-page="55" data-line="12" id="p55.12"></span>καὶ ξηρῶν, θερμῶν τε καὶ ψυχρῶν, τὴν φύσιν ἡμῶν συγκεῖσθαι
<span class="lb" data-page="55" data-line="13" id="p55.13"></span>φάσκοντες. ἔτι δὲ ἀδιανοητότερον, εἰ καὶ τῶν ἄλλων
<span class="lb" data-page="55" data-line="14" id="p55.14"></span>ἁπάντων ζώων τε καὶ φυτῶν ἐκ τούτων λέγομεν εἶναι τὴν
<span class="lb" data-page="55" data-line="15" id="p55.15"></span>φύσιν. Ἱπποκράτης μὲν γὰρ εἴρηκε φανερῶς ἐν τῇ ῥήσει
<span class="lb" data-page="55" data-line="16" id="p55.16"></span>καὶ τῶν ἄλλων ἁπάντων τὴν τοιαύτην εἶναι φύσιν. οἱ δ᾿
<span class="lb" data-page="55" data-line="17" id="p55.17"></span>οὐκ οἶδ᾿ ὅ τι φήσουσιν. ὅταν γοῦν εἰς τὴν γῆν ἐκβληθέντος
<span class="lb" data-page="55" data-line="18" id="p55.18"></span>σπέρματος συκῆς, εἰ τύχῃ, γένηται μέγιστον δένδρον, 
<span class="pb" data-page="56" id="p56"></span>
<span class="lb" data-page="56" data-line="1" id="p56.1"></span>ἀδιανόητόν ἐστι λέγειν, οὐκ ἐκ γῆς καὶ ὕδατος, ἀλλ᾿ ἑτέρωθεν
<span class="lb" data-page="56" data-line="2" id="p56.2"></span>αὐτῇ τὴν τοσαύτην οὐσίαν ὑπάρξαι. καὶ μὴν ἡ γῆ
<span class="lb" data-page="56" data-line="3" id="p56.3"></span>κατὰ τὸν ἑαυτῆς λόγον ἄκρως ἐστὶ ψυχρὰ, θερμότητα δ᾿
<span class="lb" data-page="56" data-line="4" id="p56.4"></span>ἔχει πολλὴν ἡ συκῆ δι᾿ ἣν ζῇ, καὶ διὰ τοῦτο κᾀν τοῖς ἰσχυροῖς
<span class="lb" data-page="56" data-line="5" id="p56.5"></span>χειμῶσι καταψυχομένη οὐ νεκροῦται. δῆλον οὖν ὅτι
<span class="lb" data-page="56" data-line="6" id="p56.6"></span>μὴ μόνον ἐξ ὕδατος καὶ γῆς συνέστηκε τὸ σῶμα τῆς συκῆς,
<span class="lb" data-page="56" data-line="7" id="p56.7"></span>ἀλλὰ καὶ τῆς πυρώδους φύσεως μετείληφεν. εὔδηλον δ᾿ ὅτι
<span class="lb" data-page="56" data-line="8" id="p56.8"></span>καὶ τῆς ἀερώδους, εἴ γε σαφῶς ἐστι τὸ ξύλον αὐτῆς οὐ
<span class="lb" data-page="56" data-line="9" id="p56.9"></span>μόνον τῆς γῆς, ἀλλὰ καὶ τοῦ ὕδατος κουφότερον. ἐκ τῶν
<span class="lb" data-page="56" data-line="10" id="p56.10"></span>τεσσάρων οὖν ἐστι καὶ ἡ συκῆ. καὶ εἴπερ αὐτὴ καὶ τὸ
<span class="lb" data-page="56" data-line="11" id="p56.11"></span>σῦκον, οὕτω δὲ καὶ οἱ καρποὶ πάντες. εἰσὶ δὲ οἱ πυροὶ
<span class="lb" data-page="56" data-line="12" id="p56.12"></span>καὶ αἱ κριθαὶ καὶ οἱ κύαμοι καὶ τὰ ἄλλα δημήτρια σπέρματα
<span class="lb" data-page="56" data-line="13" id="p56.13"></span>τῶν καρπῶν μόρια. καὶ αὐτὰ τοίνυν ἐκ τῶν τεσσάρων
<span class="lb" data-page="56" data-line="14" id="p56.14"></span>συνεστήκασι, γῆς, πυρὸς, ὕδατός τε καὶ ἀέρος. ἐπεὶ
<span class="lb" data-page="56" data-line="15" id="p56.15"></span>δὲ ἐκ τῆς τῶν καρπῶν τε καὶ φυτῶν ἐδωδῆς οἱ μὲν ἡμῖν
<span class="lb" data-page="56" data-line="16" id="p56.16"></span>γίγνονται χυμοὶ, καὶ οὗτοι δηλονότι τὴν πρώτην ἀρχὴν τῆς
<span class="lb" data-page="56" data-line="17" id="p56.17"></span>γενέσεως ἕξουσιν, ὕδωρ καὶ γῆν, ἀέρα τε καὶ πῦρ. ἀλλ᾿
<span class="lb" data-page="56" data-line="18" id="p56.18"></span>ὅπερ ἔφην, ἀποδέδεικται καὶ ταῦτα ἐν τῷ περὶ τῶν καθ᾿ 
<span class="pb" data-page="57" id="p57"></span>
<span class="lb" data-page="57" data-line="1" id="p57.1"></span>Ἱπποκράτην στοιχείων, ὥστ᾿ ἤδη μεταβαίνειν καιρὸς ἐφ᾿
<span class="lb" data-page="57" data-line="2" id="p57.2"></span>ἑτέραν ῥῆσιν. 
</p>
<span class="lb rule" data-page="57" data-line="3" id="p57.3"></span>
</section>
<section id="s1.16" title="Chapter 1.16">
<span class="lb head" data-page="57" data-line="4" id="p57.4"></span>
<blockquote class="quote lemma">
<span class="lb" data-page="57" data-line="5" id="p57.5"></span>
<span class="milestone ed2page" data-n="110" data-unit="ed2page" id="ed2page.110"></span>Γίνεταί τε ὁμοίως πάντα καὶ τελευτᾷ ὁμοίως
<span class="lb" data-page="57" data-line="6" id="p57.6"></span>πάντα.
</blockquote>
<span class="lb rule" data-page="57" data-line="7" id="p57.7"></span>
<p>
<span class="lb" data-page="57" data-line="8" id="p57.8"></span>Οὐδὲ μαντευσάμενός τις ἔσεσθαί τινας ἀνθρώπους οἳ
<span class="lb" data-page="57" data-line="9" id="p57.9"></span>παρακούσουσιν αὐτοῦ, τοσαυτάκις ἂν εἶπε ταὐτὸ δόγμα,
<span class="lb" data-page="57" data-line="10" id="p57.10"></span>καθάπερ νῦν ὁ Ἱπποκράτης ἐποίησε, πάντα φάσκων οὐ
<span class="lb" data-page="57" data-line="11" id="p57.11"></span>μόνον ἄνθρωπον ὁμοίως γίγνεσθαι καὶ τελευτᾷν, ὥσπερ <span class="milestone ed1page" data-n="10" data-unit="ed1page" id="ed1page.10"></span>
<span class="lb" data-page="57" data-line="12" id="p57.12"></span>εἴρηται, ἐκ τῶν τεττάρων δηλονότι στοιχείων, οὐ τῶν ἐν τῷ
<span class="lb" data-page="57" data-line="13" id="p57.13"></span>σώματι μορίων θερμῶν, ἢ ψυχρῶν, ἢ ξηρῶν, ἢ ὑγρῶν.
<span class="lb" data-page="57" data-line="14" id="p57.14"></span>ἀλλ᾿ εἰσί γε οὕτω τινὲς ἀναίσθητοι λέξεως Ἑλληνικῆς, ὡς
<span class="lb" data-page="57" data-line="15" id="p57.15"></span>οἴεσθαι τὸ κατὰ τὸ σῶμα τοῦ ἀνθρώπου θερμόν τε καὶ
<span class="lb" data-page="57" data-line="16" id="p57.16"></span>ψυχρὸν, ὑγρόν τε καὶ ξηρὸν αἰσθητῶς διαγιγνωσκόμενα,
<span class="lb" data-page="57" data-line="17" id="p57.17"></span>πάντων εἶναι τῆς γενέσεως κοινὰ στοιχεῖα. 
</p>
<span class="lb rule" data-page="57" data-line="18" id="p57.18"></span>
</section>
<span class="pb" data-page="58" id="p58"></span>
<section id="s1.17" title="Chapter 1.17">
<span class="lb head" data-page="58" data-line="1" id="p58.1"></span>
<blockquote class="quote lemma">
<span class="lb" data-page="58" data-line="2" id="p58.2"></span>Ξυνίσταται γὰρ αὐτέων ἡ φύσις ἀπὸ τουτέων τῶν προειρημένων
<span class="lb" data-page="58" data-line="3" id="p58.3"></span>πάντων καὶ τελευτᾶ κατὰ τὰ εἰρημένα, ἐς τὸ
<span class="lb" data-page="58" data-line="4" id="p58.4"></span>ἑωϋτὸ ὅθενπερ ξυνέστη ἕκαστον. ἐνταῦθα οὖν καὶ
<span class="lb" data-page="58" data-line="5" id="p58.5"></span>ἀπεχώρησεν.
</blockquote>
<span class="lb rule" data-page="58" data-line="6" id="p58.6"></span>
<p>
<span class="lb" data-page="58" data-line="7" id="p58.7"></span>Ἐπιμένει τῷ δόγματι τὴν φύσιν ἁπάντων ἐκ τῶν εἰρημένων
<span class="lb" data-page="58" data-line="8" id="p58.8"></span>τεττάρων συνίστασθαι καὶ τελευτᾷν εἰς αὐτὰ βουλόμενος.
<span class="lb" data-page="58" data-line="9" id="p58.9"></span>ὅθεν γὰρ ἕκαστον τῶν ὄντων συνέστη, φησὶν, ἐνταῦθα
<span class="lb" data-page="58" data-line="10" id="p58.10"></span>καὶ ἀπεχώρησεν, εἰς τὰ κοινὰ δηλονότι στοιχεῖα τοῦ
<span class="lb" data-page="58" data-line="11" id="p58.11"></span>κόσμου, γῆν, ὕδωρ, ἀέρα τε καὶ πῦρ. ἐσχάτως οὖν ἀγνοοῦσι
<span class="lb" data-page="58" data-line="12" id="p58.12"></span>τὴν Ἱπποκράτους γνώμην καὶ τὸ κατὰ τὴν ἀρχὴν εἰρημένον.
<span class="lb" data-page="58" data-line="13" id="p58.13"></span>οὔτε γὰρ τὸ πάμπαν ἠέρα λέγω τὸν ἄνθρωπον οὔτε
<span class="lb" data-page="58" data-line="14" id="p58.14"></span>ὕδωρ οὔτε πῦρ οὔτε γῆν, ἀντὶ τοῦ μηδ᾿ ὅλως ἀκούοντες.
<span class="lb" data-page="58" data-line="15" id="p58.15"></span>ἐφάνη γὰρ οὐ τὸ μηδ᾿ ὅλως εἶναι τὰ κοινὰ πάντων στοιχεῖα
<span class="lb" data-page="58" data-line="16" id="p58.16"></span>κατὰ τὸ σῶμα βουλόμενος τοῦ ἀνθρώπου ὁ Ἱπποκράτης,
<span class="lb" data-page="58" data-line="17" id="p58.17"></span>ἀλλὰ τοὺς ἓν μόνον ἐξ αὐτῶν λέγοντας μεμφόμενος. 
</p>
<span class="lb rule" data-page="58" data-line="18" id="p58.18"></span>
</section>
<span class="pb" data-page="59" id="p59"></span>
<section id="s1.18" title="Chapter 1.18">
<span class="lb head" data-page="59" data-line="1" id="p59.1"></span>
<blockquote class="quote lemma">
<span class="lb" data-page="59" data-line="2" id="p59.2"></span>Τὸ δὲ σῶμα τοῦ ἀνθρώπου ἔχει ἐν ἑωϋτῷ αἷμα καὶ φλέγμα
<span class="lb" data-page="59" data-line="3" id="p59.3"></span>καὶ χολὴν διττὴν, ἤγουν ξανθήν τε καὶ μέλαιναν, καὶ
<span class="lb" data-page="59" data-line="4" id="p59.4"></span>ταῦτά ἐστιν αὐτέῳ ἡ φύσις τοῦ σώματος καὶ διὰ ταῦτα
<span class="lb" data-page="59" data-line="5" id="p59.5"></span>ἀλγέει καὶ ὑγιαίνει.
</blockquote>
<span class="lb rule" data-page="59" data-line="6" id="p59.6"></span>
<p>
<span class="lb" data-page="59" data-line="7" id="p59.7"></span>Συντελέσας τὸν περὶ τῶν κοινῶν στοιχείων λόγον, ἐπὶ
<span class="lb" data-page="59" data-line="8" id="p59.8"></span>τὰ τῶν ἐναίμων ζώων, ὧν ἐστι καὶ ὁ ἄνθρωπος, ἐν τῇ
<span class="lb" data-page="59" data-line="9" id="p59.9"></span>προκειμένῃ ῥήσει μετέβη, βουλόμενος ἐξ αἵματος καὶ φλέγματος
<span class="lb" data-page="59" data-line="10" id="p59.10"></span>καὶ χολῆς διττῆς, τήν τε ἐξ ἀρχῆς γένεσιν ἡμῶν
<span class="lb" data-page="59" data-line="11" id="p59.11"></span>γίνεσθαι καὶ τὴν ἐν ὅλῳ τῷ βίῳ διαμονὴν ἐκ τούτων ὑπάρχειν
<span class="lb" data-page="59" data-line="12" id="p59.12"></span>
<span class="milestone ed2page" data-n="111" data-unit="ed2page" id="ed2page.111"></span>καὶ ταῦτα τὴν ὅλην φύσιν εἶναι τοῦ ἀνθρώπου,
<span class="lb" data-page="59" data-line="13" id="p59.13"></span>τῶν μὲν χυμῶν ἐν τοῖς στερεοῖς περιεχομένων, αὐτῶν
<span class="lb" data-page="59" data-line="14" id="p59.14"></span>δὲ τῶν στερεῶν ἐν τῇ πρώτῃ διαπλάσει κυουμένου τοῦ
<span class="lb" data-page="59" data-line="15" id="p59.15"></span>ζώου, τὴν γένεσιν ἐκ τούτων ἐχόντων. ἐκ γὰρ τοῦ καταμηνίου
<span class="lb" data-page="59" data-line="16" id="p59.16"></span>πάντα τὰ μόρια γέγονεν, οὐκ εἰλικρινοῦς αἵματος
<span class="lb" data-page="59" data-line="17" id="p59.17"></span>ὄντος, ἀλλ᾿ ἔχοντος ἐν ἑαυτῷ διττὰς χολὰς καὶ φλέγμα.
<span class="lb" data-page="59" data-line="18" id="p59.18"></span>δείξει γὰρ ὀλίγον ὕστερον τοῦτο· καὶ μέντοι καὶ τὸ ὑγιαίνειν 
<span class="pb" data-page="60" id="p60"></span>
<span class="lb" data-page="60" data-line="1" id="p60.1"></span>ἡμῖν ἀλγεῖν τε καὶ νοσεῖν ἐκ τούτων φησὶ γίγνεσθαι,
<span class="lb" data-page="60" data-line="2" id="p60.2"></span>κατὰ τὸν τρόπον καθ᾿ ὃν γίνεται ταῦτα, διὰ τῆς ἐχομένης ῥήσεως. 
</p>
<span class="lb rule" data-page="60" data-line="3" id="p60.3"></span>
</section>
<section id="s1.19" title="Chapter 1.19">
<span class="lb head" data-page="60" data-line="4" id="p60.4"></span>
<blockquote class="quote lemma">
<span class="lb" data-page="60" data-line="5" id="p60.5"></span>Ὑγιαίνειν μὲν οὖν μάλιστα, ὁκόταν μετρίως ἔχῃ ταῦτα τῆς
<span class="lb" data-page="60" data-line="6" id="p60.6"></span>πρὸς ἄλληλα χρήσιος καὶ δυνάμιος καὶ τοῦ πλήθεος καὶ
<span class="lb" data-page="60" data-line="7" id="p60.7"></span>μάλιστα ἢν μεμιγμένα ᾖ
</blockquote>
<span class="lb rule" data-page="60" data-line="8" id="p60.8"></span>
<p>
<span class="lb" data-page="60" data-line="9" id="p60.9"></span>Κατὰ πάντας ἰατρούς τε καὶ φιλοσόφους τοὺς τελείους
<span class="lb" data-page="60" data-line="10" id="p60.10"></span>δογματικοὺς ἡ συμμετρία τῶν στοιχείων ὑγίειαν ἐργάζεται.
<span class="lb" data-page="60" data-line="11" id="p60.11"></span>διττῆς δ᾿ οὔσης τῷ γένει τῆς ἐν ταῖς λογικαῖς αἱρέσεσι στοιχειώσεως,
<span class="lb" data-page="60" data-line="12" id="p60.12"></span>ἡ μὲν ἑτέρα κατὰ παράθεσίν τε καὶ περιπλοκὴν
<span class="lb" data-page="60" data-line="13" id="p60.13"></span>τῶν πρώτων σωμάτων τὰς γενέσεις τῶν συνθέτων γενέσθαι
<span class="lb" data-page="60" data-line="14" id="p60.14"></span>φησὶν, ἡ δὲ ἑτέρα κατὰ κρᾶσιν. ἡ μὲν οὖν προτέρα τὴν
<span class="lb" data-page="60" data-line="15" id="p60.15"></span>συμμετρίαν ἐν τῇ ποροποιΐᾳ τίθεται. ἡ δὲ ἑτέρα κατὰ
<span class="lb" data-page="60" data-line="16" id="p60.16"></span>τὴν εὐκρασίαν τῶν στοιχείων ἡμᾶς φησιν, ἧς δηλονότι δόξης
<span class="lb" data-page="60" data-line="17" id="p60.17"></span>ὁ Ἱπποκράτης ἐστὶν ἡγεμών. οὔσης δὲ διττῆς συμμετρίας, 
<span class="pb" data-page="61" id="p61"></span>
<span class="lb" data-page="61" data-line="1" id="p61.1"></span>τῆς μὲν ἐν τῇ δυνάμει τῶν κεραννυμένων, τῆς δὲ
<span class="lb" data-page="61" data-line="2" id="p61.2"></span>ἐν τῷ ποσῷ τῆς οὐσίας, ἑκατέρας ἐμνημόνευσεν Ἱπποκράτης
<span class="lb" data-page="61" data-line="3" id="p61.3"></span>εἰπὼν, τῆς τε δυνάμεως καὶ τοῦ πλήθεος. τὸ δ᾿ ἐπὶ τέλει
<span class="lb" data-page="61" data-line="4" id="p61.4"></span>τῆς ῥήσεως εἰρημένων τὸ καὶ μάλιστα ἢν μεμιγμένα ᾖ, τὴν
<span class="lb" data-page="61" data-line="5" id="p61.5"></span>ἀκρίβειαν τῆς δι᾿ ὅλων αὐτῶν κράσεως ἐνδείκνυται. κατὰ
<span class="lb" data-page="61" data-line="6" id="p61.6"></span>γὰρ τὴν τελείως ἀμεμπτοτάτην τοῦ σώματος διάθεσιν οὐ
<span class="lb" data-page="61" data-line="7" id="p61.7"></span>μόνον ἡ συμμετρία τῶν τεσσάρων στοιχείων, ἀλλὰ καὶ ἡ
<span class="lb" data-page="61" data-line="8" id="p61.8"></span>δι᾿ ὅλων κρᾶσις ἀκριβοῦται. κατὰ δὲ τὰς φαυλοτέρας κράσεις
<span class="lb" data-page="61" data-line="9" id="p61.9"></span>τοῦ σώματος ἐνδέχεταί ποτε καθ᾿ ἕν τι μόριον οὐκ
<span class="lb" data-page="61" data-line="10" id="p61.10"></span>ἴσως, οὐδ᾿ ὁμοίως οὐδὲ δι᾿ ὅλων ἀλλήλοις κεκρᾶσθαι τοὺς
<span class="lb" data-page="61" data-line="11" id="p61.11"></span>χυμοὺς, ἀλλ᾿ ὅταν γε μηδέ πω σαφῶς ἐνέργεια βλάπτεται,
<span class="lb" data-page="61" data-line="12" id="p61.12"></span>μεμπτὴ μέν ἐστιν ἡ ὑγίεια, νόσος δὲ οὐδέ πω. 
</p>
<span class="lb rule" data-page="61" data-line="13" id="p61.13"></span>
</section>
<section id="s1.20" title="Chapter 1.20">
<span class="lb head" data-page="61" data-line="14" id="p61.14"></span>
<blockquote class="quote lemma">
<span class="lb" data-page="61" data-line="15" id="p61.15"></span>Ἀλγέει δ᾿ ὁκόταν τι τουτέων ἔλασσον ἢ πλεῖον εἴη ἢ χωρισθῇ
<span class="lb" data-page="61" data-line="16" id="p61.16"></span>ἐν τῷ σώματι καὶ μὴ κεκραμένον ᾖ τοῖς ξύμπασι.
</blockquote>
<span class="lb rule" data-page="61" data-line="17" id="p61.17"></span>
<span class="pb" data-page="62" id="p62"></span>
<p>
<span class="lb" data-page="62" data-line="1" id="p62.1"></span>Ὥσπερ ἐπὶ τῆς ὑγιείας τὴν ἀκριβῆ συμμετρίαν ἐν ποσότητι
<span class="lb" data-page="62" data-line="2" id="p62.2"></span>καὶ δυνάμει καὶ τῇ δι᾿ ὅλων ἔθετο κράσει, κατὰ τὸν
<span class="lb" data-page="62" data-line="3" id="p62.3"></span>αὐτὸν τρόπον ἐπὶ τῆς νόσου τὰ τούτων ἐναντία τίθεται,
<span class="lb" data-page="62" data-line="4" id="p62.4"></span>τὸ μὲν ἔλασσον, ἢ πλέον εἴς τε τὸ ποσὸν τῆς οὐσίας καὶ
<span class="lb" data-page="62" data-line="5" id="p62.5"></span>τὴν δύναμιν ἀναγαγὼν, τὸ δὲ μὴ κεκρᾶσθαι τοῖς πᾶσιν
<span class="lb" data-page="62" data-line="6" id="p62.6"></span>εἰς δυσκρασίαν ἢ ἀνωμαλίαν κράσεως, ἢ ὅπως ἄν τις ὀνομάζειν ἐθέλοι. 
</p>
<span class="lb rule" data-page="62" data-line="7" id="p62.7"></span>
</section>
<section id="s1.21" title="Chapter 1.21">
<span class="lb head" data-page="62" data-line="8" id="p62.8"></span>
<blockquote class="quote lemma">
<span class="lb" data-page="62" data-line="9" id="p62.9"></span>
<span class="milestone ed2page" data-n="112" data-unit="ed2page" id="ed2page.112"></span>Ἀνάγκη γὰρ ὁκόταν τι τουτέων χωρισθῇ καὶ ἐφ᾿ ἑωϋτοῦ
<span class="lb" data-page="62" data-line="10" id="p62.10"></span>στῇ, ἔνθεν τε ἐξέστηκεν, οὐ μόνον τοῦτο τὸ χωρίον ἐπίνοσον
<span class="lb" data-page="62" data-line="11" id="p62.11"></span>γίγνεσθαι, ἀλλὰ καὶ ἔνθα στῇ καὶ ἐπιχυθῇ, ὑπερεκπιμπλάμενον,
<span class="lb" data-page="62" data-line="12" id="p62.12"></span>ὀδύνην τε καὶ πόνον παρέχειν.
</blockquote>
<span class="lb rule" data-page="62" data-line="13" id="p62.13"></span>
<p>
<span class="lb" data-page="62" data-line="14" id="p62.14"></span>Ὅταν τῶν τεσσάρων τις χυμῶν αὐτὸς κατ᾿ ἑαυτὸν ἵστηταί
<span class="lb" data-page="62" data-line="15" id="p62.15"></span>που κατά τι μόριον, ἀποχωρισθεὶς τῶν ἄλλων καὶ μὴ
<span class="lb" data-page="62" data-line="16" id="p62.16"></span>κεκραμένος ᾖ ὅλος δι᾿ ὅλων αὐτοῖς, ὀδυνᾶται τὸ ζῶον ἐν
<span class="lb" data-page="62" data-line="17" id="p62.17"></span>δυσκρασίᾳ γενομένων ἀμφοτέρων τῶν μορίων, ἔνθεν τε ἐξέστη 
<span class="pb" data-page="63" id="p63"></span>
<span class="lb" data-page="63" data-line="1" id="p63.1"></span>καὶ εἰς ὃ μετέστη. καὶ μάλιστα τοῦτο γίνεται κατὰ
<span class="lb" data-page="63" data-line="2" id="p63.2"></span>τοὺς ἰσχυρὰς ἔχοντας τὰς δυνάμεις χυμούς. οὗτοι γὰρ οὐ
<span class="lb" data-page="63" data-line="3" id="p63.3"></span>μόνον τῷ ποσῷ βαρύνοντες τὸ μόριον, εἰς ὃ κατέσκηψαν,
<span class="lb" data-page="63" data-line="4" id="p63.4"></span>ἀλλὰ καὶ τῷ ποιῷ τὴν ὀδύνην ἐργάζονται, θερμαίνοντες ἢ
<span class="lb" data-page="63" data-line="5" id="p63.5"></span>ψύχοντες σφοδρῶς. 
</p>
<span class="lb rule" data-page="63" data-line="6" id="p63.6"></span>
</section>
<section id="s1.22" title="Chapter 1.22">
<span class="lb head" data-page="63" data-line="7" id="p63.7"></span>
<blockquote class="quote lemma">
<span class="lb" data-page="63" data-line="8" id="p63.8"></span>Καὶ γὰρ ὁκόταν τι τουτέων ἔξω τοῦ σώματος ἐκρυῇ πλέον
<span class="lb" data-page="63" data-line="9" id="p63.9"></span>τοῦ ἐπιπολάζοντος, ὀδύνην παρέχει ἡ κένωσις.
</blockquote>
<span class="lb rule" data-page="63" data-line="10" id="p63.10"></span>
<p>
<span class="lb" data-page="63" data-line="11" id="p63.11"></span>Ἀντὶ τοῦ πλεονάζοντος ἀκουστέον εἰρῆσθαι νῦν τὸ
<span class="lb" data-page="63" data-line="12" id="p63.12"></span>ἐπιπολάζοντος, ἢ εἴπερ μὴ τοῦτό τις ἀκούειν ἐθέλοι, τό μὴ
<span class="lb" data-page="63" data-line="13" id="p63.13"></span>κεκραμένον ἅπασι τοῖς ἄλλοις, ἐπιπολάζον οἰητέον εἰρῆσθαι.
<span class="lb" data-page="63" data-line="14" id="p63.14"></span>πιθανὸν γὰρ ἑκάτερον αὐτῶν. 
</p>
<span class="lb rule" data-page="63" data-line="15" id="p63.15"></span>
</section>
<section id="s1.23" title="Chapter 1.23">
<span class="lb head" data-page="63" data-line="16" id="p63.16"></span>
<blockquote class="quote lemma">
<span class="lb" data-page="63" data-line="17" id="p63.17"></span>Ἤν τ᾿ αὖθις εἴσω ποιήσηται τὴν κένωσιν καὶ τὴν μετάστασιν
<span class="lb" data-page="63" data-line="18" id="p63.18"></span>καὶ τὴν ἀπόκρισιν <span class="milestone ed1page" data-n="11" data-unit="ed1page" id="ed1page.11"></span>ἀπὸ τῶν ἄλλων, πολλὴ αὐτέῳ 
<span class="pb" data-page="64" id="p64"></span>
<span class="lb" data-page="64" data-line="1" id="p64.1"></span>ἀνάγκη διπλῆν τὴν ὀδύνην παρέχειν κατὰ τὰ εἰρημένα,
<span class="lb" data-page="64" data-line="2" id="p64.2"></span>ἔνθεν τε ἐξέστη καὶ ἔνθα ὑπερέβαλεν. εἶπον δὴ ἃ ἂν
<span class="lb" data-page="64" data-line="3" id="p64.3"></span>φήσω τὸν ἄνθρωπον εἶναι, ἀποφαίνειν ἀεὶ ταῦτα ἐόντα
<span class="lb" data-page="64" data-line="4" id="p64.4"></span>καὶ κατὰ νόμον καὶ κατὰ φύσιν.
</blockquote>
<span class="lb rule" data-page="64" data-line="5" id="p64.5"></span>
<p>
<span class="lb" data-page="64" data-line="6" id="p64.6"></span>Ὅτι προείρηται τοῦτο καὶ αὐτὸς ἐδήλωσεν εἰπὼν κατὰ
<span class="lb" data-page="64" data-line="7" id="p64.7"></span>τὰ εἰρημένα. τῇ λέξει γὰρ, οὐ τῇ δυνάμει τῆς νῦν εἰρημένης
<span class="lb" data-page="64" data-line="8" id="p64.8"></span>ῥήσεως διήνεγκεν ἡ μικρὸν ἔμπροσθεν ὑπ᾿ αὐτοῦ γεγραμμένη,
<span class="lb" data-page="64" data-line="9" id="p64.9"></span>καθ᾿ ἣν οὕτως εἶπεν. ἀνάγκη γὰρ ὅταν τι τουτέων
<span class="lb" data-page="64" data-line="10" id="p64.10"></span>χωρισθῇ καὶ ὑφ᾿ ἑωϋτοῦ στῇ, ἔνθεν τε ἐξέστηκεν, οὐ
<span class="lb" data-page="64" data-line="11" id="p64.11"></span>μόνον τοῦτο τὸ χωρίον νοσερὸν γίγνεσθαι, ἀλλὰ καὶ ἔνθα
<span class="lb" data-page="64" data-line="12" id="p64.12"></span>ἂν στῇ καὶ ἐπιχυθῇ ὑπερεμπιπλάμενον, ὀδύνην τε καὶ πόνον
<span class="lb" data-page="64" data-line="13" id="p64.13"></span>παρέχειν. εἰπὼν δὲ ἃ ἂν φήσω τὸν ἄνθρωπον εἶναι, ἀποφαίνειν
<span class="lb" data-page="64" data-line="14" id="p64.14"></span>ἀεὶ ταῦτα ἐόντα κατὰ νόμον καὶ κατὰ φύσιν. κατὰ
<span class="lb" data-page="64" data-line="15" id="p64.15"></span>νόμον μὲν εἶπε δηλῶσαι βουλόμενος τὴν τῶν <span class="milestone ed2page" data-n="113" data-unit="ed2page" id="ed2page.113"></span>ἀνθρώπων
<span class="lb" data-page="64" data-line="16" id="p64.16"></span>δόξαν, ἣν ἔχουσι περὶ αὐτῶν, κατὰ φύσιν δὲ τὴν τῶν αὐτῶν
<span class="lb" data-page="64" data-line="17" id="p64.17"></span>πραγμάτων ἀλήθειαν. προσέχωμεν οὖν ἤδη ταῖς ἑξῆς 
<span class="pb" data-page="65" id="p65"></span>
<span class="lb" data-page="65" data-line="1" id="p65.1"></span>ῥήσεσιν, ἵνα γνῶμεν, εἰ ὅπερ ὑπέσχετο κατὰ τὰς ἀρχὰς τοῦ
<span class="lb" data-page="65" data-line="2" id="p65.2"></span>συγγράμματος νῦν ἀποδίδωσι. 
</p>
<span class="lb rule" data-page="65" data-line="3" id="p65.3"></span>
</section>
<section id="s1.24" title="Chapter 1.24">
<span class="lb head" data-page="65" data-line="4" id="p65.4"></span>
<blockquote class="quote lemma">
<span class="lb" data-page="65" data-line="5" id="p65.5"></span>Φημὶ δὴ εἶναι αἷμα καὶ φλέγμα καὶ χολὴν ξανθήν τε καὶ
<span class="lb" data-page="65" data-line="6" id="p65.6"></span>μέλαιναν· καὶ τουτέων μὲν πρῶτον κατὰ νόμον τὰ ὀνόματα
<span class="lb" data-page="65" data-line="7" id="p65.7"></span>διωρίσθαι φημὶ καὶ οὐδενὶ αὐτέων τωὐτὸ ὄνομα
<span class="lb" data-page="65" data-line="8" id="p65.8"></span>εἶναι, ἔπειτα κατὰ φύσιν τὰς ἰδέας κεχωρίσθαι, καὶ οὔτε
<span class="lb" data-page="65" data-line="9" id="p65.9"></span>τὸ φλέγμα οὐδὲν ἐοικέναι τῷ αἵματι, οὔτε τὸ αἷμα τῇ
<span class="lb" data-page="65" data-line="10" id="p65.10"></span>χολῇ, οὔτε τὴν χολὴν τῷ φλέγματι. πῶς γὰρ ἂν ἐοικότα
<span class="lb" data-page="65" data-line="11" id="p65.11"></span>εἴη ταῦτα ἀλλήλοισιν, ὧν οὔτε τὰ χρώματα ὅμοια
<span class="lb" data-page="65" data-line="12" id="p65.12"></span>φαίνεται προσορώμενα, οὔτε τῇ χειρὶ ψαύοντι ὅμοια δοκέει
<span class="lb" data-page="65" data-line="13" id="p65.13"></span>εἶναι; οὔτε γὰρ θερμὰ ὁμοίως ἐστὶν, οὔτε ψυχρὰ,
<span class="lb" data-page="65" data-line="14" id="p65.14"></span>οὔτε ξηρὰ, οὔτε ὑγρά.
</blockquote>
<span class="lb rule" data-page="65" data-line="15" id="p65.15"></span>
<p>
<span class="lb" data-page="65" data-line="16" id="p65.16"></span>Καὶ σαφὴς ὁ λόγος αὐτοῦ πᾶς ἐστι καὶ ἀποδείκνυσιν ὃ
<span class="lb" data-page="65" data-line="17" id="p65.17"></span>προὔθετο. κατὰ μὲν γὰρ τὴν προκειμένην ταύτην ῥῆσιν
<span class="lb" data-page="65" data-line="18" id="p65.18"></span>ἔδειξε τέτταρας εἶναι χυμοὺς ἐν τῷ σώματι διαφέροντας 
<span class="pb" data-page="66" id="p66"></span>
<span class="lb" data-page="66" data-line="1" id="p66.1"></span>ἀλλήλων· ἐν δὲ ταῖς ἐφεξῆς, ὅτι καὶ κατὰ φύσιν εἰσὶν οὗτοι
<span class="lb" data-page="66" data-line="2" id="p66.2"></span>πάντες, οὐχ εἶς ἐξ αὐτῶν. ἀλλ᾿ ἔν γε τῇ προκειμένῃ ταύτῃ
<span class="lb" data-page="66" data-line="3" id="p66.3"></span>ῥήσει καὶ χροίᾳ καὶ συστάσει καὶ θερμότητι καὶ ψυχρότητι
<span class="lb" data-page="66" data-line="4" id="p66.4"></span>διαφέρειν ἀλλήλων φησὶ τοὺς χυμούς· καὶ γὰρ καὶ φαίνεται
<span class="lb" data-page="66" data-line="5" id="p66.5"></span>σαφῶς ταῦτα· προσκρούεται δὲ ἴσως τισὶ τὸ καὶ ξηρότητι
<span class="lb" data-page="66" data-line="6" id="p66.6"></span>χυμὸν χυμοῦ διαφέρειν, ἁπάντων τῶν χυμῶν ὑγρῶν ὄντων.
<span class="lb" data-page="66" data-line="7" id="p66.7"></span>ἀναιρείτωσαν οὖν οὗτοι τὸ μηδ᾿ ὑγρότητι διαφέρειν αὐτοὺς,
<span class="lb" data-page="66" data-line="8" id="p66.8"></span>εἴπερ γ᾿ ὑγρότερον ἕτερον ἑτέρου συγχωροῦσιν εἶναι. καὶ
<span class="lb" data-page="66" data-line="9" id="p66.9"></span>μέντοι καὶ φαίνεται σαφῶς τοῦτο κατὰ πάντας τοὺς χυμούς.
<span class="lb" data-page="66" data-line="10" id="p66.10"></span>ἥ τε γὰρ ξανθὴ χολὴ πολλάκις μὲν ἐξυγραίνεται
<span class="lb" data-page="66" data-line="11" id="p66.11"></span>σφοδρῶς, ἡνίκα μηδὲ ξανθὸν, ἀλλ᾿ ὠχρὸν αὐτῆς γίγνεται τὸ
<span class="lb" data-page="66" data-line="12" id="p66.12"></span>χρῶμα, πολλάκις δ᾿ ὥσπερ λέκιθος γίγνεται παχεῖα, διότι
<span class="lb" data-page="66" data-line="13" id="p66.13"></span>καὶ λεκιθώδης ὀνομάζεται πρός τινων· ἥ τ᾿ αὖ μέλαινα διὰ
<span class="lb" data-page="66" data-line="14" id="p66.14"></span>παντός ἐστι παχυτέρα τῆς ὠχρᾶς τε καὶ ξανθῆς. οὐκ ὀλίγον
<span class="lb" data-page="66" data-line="15" id="p66.15"></span>δὲ οὐδὲ κατ᾿ αὐτήν ἐστι τὸ μᾶλλόν τε καὶ ἧττον,
<span class="lb" data-page="66" data-line="16" id="p66.16"></span>ὥσπερ γε καὶ τὸ αἷμα. φαίνεται γὰρ τοῦτο, ποτὲ μὲν οὕτως
<span class="lb" data-page="66" data-line="17" id="p66.17"></span>ὑγρὸν, ὡς ῥεῖν, ποτὲ δ᾿ ἱκανῶς παχύ. τὸ φλέγμα δὲ
<span class="lb" data-page="66" data-line="18" id="p66.18"></span>ἔχον τὴν αὐτὴν ἀναλογίαν ἰδεῖν ἐστι τῇ κατὰ τοὺς εἰρημένους 
<span class="pb" data-page="67" id="p67"></span>
<span class="lb" data-page="67" data-line="1" id="p67.1"></span>χυμούς. ὑπαλλάττεται γὰρ ἐν πάχει καὶ λεπτότητι,
<span class="lb" data-page="67" data-line="2" id="p67.2"></span>ποτὲ μὲν ὑδατῶδες ὂν, ἔστι δ᾿ ὅτε παχυνόμενον, ὡς ἐοικέναι
<span class="lb" data-page="67" data-line="3" id="p67.3"></span>πύῳ. συμβαίνει δὲ τοῦτο τοῖς χυμοῖς, ὡς ἂν οὐκ οὖσιν
<span class="lb" data-page="67" data-line="4" id="p67.4"></span>ὄντως στοιχείοις, ὥσπερ ὕδωρ καὶ γῆ καὶ ἀὴρ καὶ πῦρ
<span class="lb" data-page="67" data-line="5" id="p67.5"></span>ἐστιν. ἕκαστος γὰρ αὐτῶν ἐκ τῶν τεττάρων τούτων γέγονεν,
<span class="lb" data-page="67" data-line="6" id="p67.6"></span>ἐπικρατοῦντος ἄλλου κατ᾿ ἄλλο αὐτῶν, ὡς δὴ πολλάκις
<span class="lb" data-page="67" data-line="7" id="p67.7"></span>ἐμάθετε. 
</p>
<span class="lb rule" data-page="67" data-line="8" id="p67.8"></span>
</section>
<section id="s1.25" title="Chapter 1.25">
<span class="lb head" data-page="67" data-line="9" id="p67.9"></span>
<blockquote class="quote lemma">
<span class="lb" data-page="67" data-line="10" id="p67.10"></span>Ἀνάγκη τοίνυν, ὅτε τοσοῦτον διήλλακται τὴν ἰδέην τε καὶ
<span class="lb" data-page="67" data-line="11" id="p67.11"></span>τὴν δύναμιν ἀλλήλων, μὴ ἓν αὐτὰ εἶναι, εἴπερ μὴ πῦρ
<span class="lb" data-page="67" data-line="12" id="p67.12"></span>τε καὶ ὕδωρ ἓν καὶ ταυτόν ἐστιν.
</blockquote>
<span class="lb rule" data-page="67" data-line="13" id="p67.13"></span>
<p>
<span class="lb" data-page="67" data-line="14" id="p67.14"></span>
<span class="milestone ed2page" data-n="114" data-unit="ed2page" id="ed2page.114"></span>Ἀλλόκοτος μὲν ἡ δόξα τῶν ἡγουμένων ἓν εἶναι τὸν
<span class="lb" data-page="67" data-line="15" id="p67.15"></span>ἄνθρωπον, ὅμως ὁ Ἱπποκράτης ἀντιλέγων αὐτῇ φαίνεται
<span class="lb" data-page="67" data-line="16" id="p67.16"></span>διὰ σπουδῆς ἴσως τινῶν κατ᾿ αὐτὸν ὄντων ἐπιφανῶν ἀνδρῶν,
<span class="lb" data-page="67" data-line="17" id="p67.17"></span>οἳ ταύτην ἐπρέσβευον τὴν δόξαν. ὅπου γὰρ καὶ
<span class="lb" data-page="67" data-line="18" id="p67.18"></span>συγγράμματα πλεῖστα παλαιῶν ἀνδρῶν οὐκέτι σώζεται, πολὺ
<span class="lb" data-page="67" data-line="19" id="p67.19"></span>δὴ μᾶλλον οὐδὲ τὰς ἀγράφους δόξας εἰκός ἐστιν αὐτῶν 
<span class="pb" data-page="68" id="p68"></span>
<span class="lb" data-page="68" data-line="1" id="p68.1"></span>διασώζεσθαι, καὶ μάλισθ᾿ ὅτι μηδ᾿ ἔγραψαν ἔνιοι σύγγραμμα
<span class="lb" data-page="68" data-line="2" id="p68.2"></span>μηδὲν, ὥσπερ Σωκράτης καὶ ὁ Πυθαγόρας καὶ τῶν
<span class="lb" data-page="68" data-line="3" id="p68.3"></span>καθ᾿ ἡμᾶς ἐνδόξων ἰατρῶν Κόϊντος. ἔτι δὲ μᾶλλόν ἐστι
<span class="lb" data-page="68" data-line="4" id="p68.4"></span>πιστεῦσαι πολλοὺς ἄνδρας ἐπιφανεῖς γεγονέναι ζῶντας,
<span class="lb" data-page="68" data-line="5" id="p68.5"></span>ἀποθανόντων δ᾿ αὐτῶν ἀπολωλέναι τὰς περὶ τῶν δογμάτων
<span class="lb" data-page="68" data-line="6" id="p68.6"></span>ὑπολήψεις, ὁπότε καὶ Πλάτωνος τοσαῦτα συγγράμματα
<span class="lb" data-page="68" data-line="7" id="p68.7"></span>γράψαντος ὅμως οἱ μαθηταὶ λέγουσιν εἶναί τινα
<span class="lb" data-page="68" data-line="8" id="p68.8"></span>παρὰ τὰ γεγραμμένα τῶν ἀγράφων δογμάτων αὐτοῦ. ὥσπερ
<span class="lb" data-page="68" data-line="9" id="p68.9"></span>δὲ τοῖς μαθηταῖς ἄγραφα δόγματα λέγουσιν εἶναι πιστεύομεν,
<span class="lb" data-page="68" data-line="10" id="p68.10"></span>οὕτω καὶ τῷ Ἱπποκράτει πιστεύομεν εἶναί τινας, οἳ
<span class="lb" data-page="68" data-line="11" id="p68.11"></span>γῆν μόνην ἔλεγον εἶναι κοινὸν ἁπάντων στοιχεῖον, ἐν ἀνθρώπῳ
<span class="lb" data-page="68" data-line="12" id="p68.12"></span>δὲ χολὴν, ἢ φλέγμα. καὶ γὰρ καὶ νῦν οἶδά τινας
<span class="lb" data-page="68" data-line="13" id="p68.13"></span>ἄλλα γράφοντας, ὧν τὰ συγγράμματα τοῖς μὲν ἤδη συναπέθανε,
<span class="lb" data-page="68" data-line="14" id="p68.14"></span>τοῖς δὲ συντεθνήξεται, καθάπερ καὶ τοῦ λέγοντος
<span class="lb" data-page="68" data-line="15" id="p68.15"></span>ἁπάντων εἶναι μητέρα καὶ τιθήνην καὶ ἀρχὴν καὶ στοιχεῖον
<span class="lb" data-page="68" data-line="16" id="p68.16"></span>τὴν γῆν· αὐτὴν γὰρ καὶ τὸν οὐρανὸν γεννῆσαι, καθάπερ
<span class="lb" data-page="68" data-line="17" id="p68.17"></span>Ἡσίοδός φησι, καὶ τὰ ζῶα τὰ κατ᾿ αὐτήν. καὶ τῶν Ἀρχιγενείων
<span class="lb" data-page="68" data-line="18" id="p68.18"></span>δέ τις, ἀνὴρ οὐ φαυλότατος, ἐπέπειστο μήτ᾿ ἐν 
<span class="pb" data-page="69" id="p69"></span>
<span class="lb" data-page="69" data-line="1" id="p69.1"></span>ταῖς εἰσπνοαῖς εἴσω τοῦ σώματος ἰέναι τὸν ἀέρα μήτ᾿ ἐν
<span class="lb" data-page="69" data-line="2" id="p69.2"></span>ταῖς ἐκπνοαῖς ἔξω. καὶ ἄλλος τις ἐβούλετο τὸν πρῶτον
<span class="lb" data-page="69" data-line="3" id="p69.3"></span>καὶ στοιχειώδη χυμὸν εἶναι φλέγμα. μὴ τοίνυν ζητήσωμεν
<span class="lb" data-page="69" data-line="4" id="p69.4"></span>ὀνόματα τῶν τὰς ἀλλοκότους δόξας ταύτας πρῶτον ἀποφηναμένων.
<span class="lb" data-page="69" data-line="5" id="p69.5"></span>εἰ γὰρ ὅτι Θαλῆς ἀπεφήνατο στοιχεῖον μόνον
<span class="lb" data-page="69" data-line="6" id="p69.6"></span>εἶναι τὸ ὕδωρ ἐκ συγγράμματος αὐτοῦ δεικνύναι οὐκ ἔχομεν,
<span class="lb" data-page="69" data-line="7" id="p69.7"></span>ἀλλ᾿ ὅμως ἅπασι καὶ τοῦτο πεπίστευται. 
</p>
<span class="lb rule" data-page="69" data-line="8" id="p69.8"></span>
</section>
<section id="s1.26" title="Chapter 1.26">
<span class="lb head" data-page="69" data-line="9" id="p69.9"></span>
<blockquote class="quote lemma">
<span class="lb" data-page="69" data-line="10" id="p69.10"></span>Γνοίης δ᾿ ἂν τοῖσδε ὅτι οὐχ ἓν ταῦτα πάντα ἐστὶν, ἀλλ᾿
<span class="lb" data-page="69" data-line="11" id="p69.11"></span>ἕκαστον αὐτέων ἔχει δύναμίν τε καὶ φύσιν τὴν ἑωυτέου.
<span class="lb" data-page="69" data-line="12" id="p69.12"></span>ἢν γάρ τινι διδῷς ἀνθρώπῳ φάρμακον, ὅ τι φλέγμα ἄγει,
<span class="lb" data-page="69" data-line="13" id="p69.13"></span>ἀπεμέεταί σοι φλέγμα· καὶ ἢν διδῷς φάρμακον, ὅ τι χολὴν
<span class="lb" data-page="69" data-line="14" id="p69.14"></span>ἄγει, ἐμέεταί σοι χολή. κατὰ τὰ αὐτὰ δὲ καὶ χολὴν
<span class="lb" data-page="69" data-line="15" id="p69.15"></span>μέλαιναν καθαίρει, ἢν διδῷς φάρμακον, ὅ τι χολὴν
<span class="lb" data-page="69" data-line="16" id="p69.16"></span>μέλαιναν ἄγει. καὶ ἢν τρώσῃς αὐτέῳ τοῦ σώματος μέρος
<span class="lb" data-page="69" data-line="17" id="p69.17"></span>τι, ὥστε τραῦμα γενέσθαι, ῥυήσεται αὐτέῳ αἷμα. καὶ 
<span class="pb" data-page="70" id="p70"></span>
<span class="lb" data-page="70" data-line="1" id="p70.1"></span>ταῦτα ποιήσει πάντα σοι πᾶσαν ἡμέρην τε καὶ νύκτα καὶ
<span class="lb" data-page="70" data-line="2" id="p70.2"></span>χειμῶνός τε καὶ θέρεος, μέχρις <span class="milestone ed1page" data-n="12" data-unit="ed1page" id="ed1page.12"></span>ἂν δυνατὸς ᾖ
<span class="lb" data-page="70" data-line="3" id="p70.3"></span>τὸ πνεῦμα ἕλκειν ἐς ἑωυτὸν καὶ πάλιν μεθιέναι, δυνατὸς
<span class="lb" data-page="70" data-line="4" id="p70.4"></span>δὲ ἔσται, ἔστ᾿ ἄν τινος τουτέων στερηθῇ τῶν ξυγγεγονότων·
<span class="lb" data-page="70" data-line="5" id="p70.5"></span>ξυγγέγονε δὲ ταῦτα τὰ εἰρημένα. πῶς γὰρ οὐ
<span class="lb" data-page="70" data-line="6" id="p70.6"></span>ξυγγέγονε; πρῶτον μὲν γὰρ φανερῶς ἐστιν ὁ ἄνθρωπος
<span class="lb" data-page="70" data-line="7" id="p70.7"></span>ἔχων ἐν ἑωυτῷ ταῦτα πάντα αἰεὶ, ἕως ἂν ζῇ, ἔπειτα δὲ
<span class="lb" data-page="70" data-line="8" id="p70.8"></span>γέγονεν ἐξ ἀνθρώπου ταῦτα πάντα ἔχοντος, ἔπειτα τέθραπται
<span class="lb" data-page="70" data-line="9" id="p70.9"></span>ἐν ἀνθρώπῳ ταῦτα πάντα ἔχοντι, ὁκόσα ἔγωγε
<span class="lb" data-page="70" data-line="10" id="p70.10"></span>νῦν φημί τε καὶ ἀποδείκνυμι.
</blockquote>
<span class="lb rule" data-page="70" data-line="11" id="p70.11"></span>
<p>
<span class="lb" data-page="70" data-line="12" id="p70.12"></span>
<span class="milestone ed2page" data-n="115" data-unit="ed2page" id="ed2page.115"></span>Ἐν μὲν τῇ προτέρᾳ ῥήσει δέδεικται πρὸς αὐτοῦ
<span class="lb" data-page="70" data-line="13" id="p70.13"></span>σαφῶς τε ἅμα καὶ ἀληθῶς, ὡς ἔχει ἄνθρωπος ἐν ἑαυτῷ
<span class="lb" data-page="70" data-line="14" id="p70.14"></span>πάντα, χολὰς καὶ φλέγμα καὶ αἷμα· κατὰ δὲ τὴν προκειμένην
<span class="lb" data-page="70" data-line="15" id="p70.15"></span>οὐ τοῦτο μόνον ἐπιδεικνύει, ἀλλ᾿ ὅτι καὶ κατὰ φύσιν
<span class="lb" data-page="70" data-line="16" id="p70.16"></span>ἐστὶν, οὐ, καθάπερ ἔνιοί φασιν, ἓν ἐξ αὐτῶν. αἱ μὲν
<span class="lb" data-page="70" data-line="17" id="p70.17"></span>οὖν ἄλλαι δόξαι τῶν ἕνα λεγόντων εἶναι κατὰ φύσιν ἐν τῷ
<span class="lb" data-page="70" data-line="18" id="p70.18"></span>σώματι χυμὸν εὐέλεγκτοι· ἡ δὲ τῶν τὸ αἷμα φασκόντων 
<span class="pb" data-page="71" id="p71"></span>
<span class="lb" data-page="71" data-line="1" id="p71.1"></span>οὐκ εὐκαταφρόνητος, ἀλλὰ μεγάλου τινὸς ἀγῶνος δεῖται πρὸς
<span class="lb" data-page="71" data-line="2" id="p71.2"></span>τὸ καταβάλλειν αὐτήν. ἐνστήσασθαι δὲ καιρὸς ἤδη τὴν
<span class="lb" data-page="71" data-line="3" id="p71.3"></span>ἀρχὴν ἀπὸ τοῦ πρόσθεν εἰρημένου τῷ ἀνδρὶ ποιησαμένους.
<span class="lb" data-page="71" data-line="4" id="p71.4"></span>λέγει δὲ ᾧδέ πως. Ἀξιῶ δ᾿ ἔγωγε τὸν λέγοντα αἷμα μοῦνον
<span class="lb" data-page="71" data-line="5" id="p71.5"></span>εἶναι τὸν ἄνθρωπον καὶ ἄλλο μηδὲν δεικνύναι αὐτὸν
<span class="lb" data-page="71" data-line="6" id="p71.6"></span>μὴ μεταλλάσσοντα τὴν ἰδέην μηδὲ γίγνεσθαι παντοῖον, ἀλλ᾿
<span class="lb" data-page="71" data-line="7" id="p71.7"></span>ἢ ὥρην τινὰ τοῦ ἐνιαυτοῦ, ἢ τῆς ἡλικίης τοῦ ἀνθρώπου,
<span class="lb" data-page="71" data-line="8" id="p71.8"></span>ἐν ᾗ αἷμα ἓν ἐὸν φαίνεται μοῦνον ἐν τῷ ἀνθρώπῳ. εἰκὸς
<span class="lb" data-page="71" data-line="9" id="p71.9"></span>γάρ ἐστιν εἶναι μίαν γέ τινα ὥρην, ἐν ᾗ φαίνεται αὐτὸ ἐφ᾿
<span class="lb" data-page="71" data-line="10" id="p71.10"></span>ἑωυτῷ ἓν ἐόν. Ἐὰν οὖν τούτῳ τῷ λόγῳ προσθήσῃς τὸ
<span class="lb" data-page="71" data-line="11" id="p71.11"></span>κατὰ τὴν νῦν ἡμῖν προκειμένην ῥῆσιν ἀποδεικνύμενον, ὁλόκληρον
<span class="lb" data-page="71" data-line="12" id="p71.12"></span>ἐργάσῃ τὸ δόγμα τοῦ Ἱπποκράτους· ἀποδείκνυται
<span class="lb" data-page="71" data-line="13" id="p71.13"></span>γὰρ ἐνταῦθα μήτε ὥραν μίαν ἐνὸν εἶναί τινα τοιαύτην
<span class="lb" data-page="71" data-line="14" id="p71.14"></span>μήθ᾿ ἡλικίαν, ἐν ᾗ τὸν ἄνθρωπον ἐπιδείξει τις οὐ|μετέχοντα
<span class="lb" data-page="71" data-line="15" id="p71.15"></span>τῶν ἄλλων χυμῶν. ἀλλὰ καὶ διὰ τῶν καθάρσεων. καὶ γὰρ
<span class="lb" data-page="71" data-line="16" id="p71.16"></span>ἂν δῷς τινι φάρμακον ἤτοι χολὴν ἄγον ἢ φλέγμα, κενούμενον
<span class="lb" data-page="71" data-line="17" id="p71.17"></span>ὄψει τὸ πρὸς αὐτοῦ πεφυκὸς ἕλκεσθαι, ὡς ἐν παντὶ 
<span class="pb" data-page="72" id="p72"></span>
<span class="lb" data-page="72" data-line="1" id="p72.1"></span>καιρῷ πάντων περιεχομένων ἐν τῷ σώματι. τούτῳ δὲ
<span class="lb" data-page="72" data-line="2" id="p72.2"></span>ἐνίστανται τῷ λόγῳ τινὲς οὐ συγχωροῦντες ἕλκειν τὸ καθαρτικὸν
<span class="lb" data-page="72" data-line="3" id="p72.3"></span>ἐκ τοῦ σώματος τὸν οἰκεῖον χυμὸν, ἀλλὰ μεταβάλλειν
<span class="lb" data-page="72" data-line="4" id="p72.4"></span>εἰς ἣν αὐτὸ πέφυκεν ἰδέαν. ἀλλ᾿ ὅτι γε ψευδὴς ὁ
<span class="lb" data-page="72" data-line="5" id="p72.5"></span>λόγος αὐτῶν ἐπιδέδεικται μὲν ἡμῖν καθ᾿ ἓν ὑπόμνημα περὶ
<span class="lb" data-page="72" data-line="6" id="p72.6"></span>τῆς τῶν καθαιρόντων φαρμάκων δυνάμεως ἐπιγεγραμμένον,
<span class="lb" data-page="72" data-line="7" id="p72.7"></span>εἰρήσθω δὲ καὶ νῦν ἕν τι τῶν ἐν ἐκείνῳ λελεγμένων ἕνεκα
<span class="lb" data-page="72" data-line="8" id="p72.8"></span>παραδείγματος. ἐθεάσασθε γὰρ ἐπ᾿ αὐτῶν τῶν ἔργων τῆς
<span class="lb" data-page="72" data-line="9" id="p72.9"></span>τέχνης οὐκ ὀλιγάκις ἐλεγχομένους τοὺς μὴ συγχωροῦντας
<span class="lb" data-page="72" data-line="10" id="p72.10"></span>ἕλκεσθαι τὸ κενούμενον ὑπὸ τῶν καθαιρόντων φαρμάκων,
<span class="lb" data-page="72" data-line="11" id="p72.11"></span>οἷον οἱ ὑδεριῶντες τῷ ἀσκίτῃ καλουμένῳ λαβόντες μὲν
<span class="lb" data-page="72" data-line="12" id="p72.12"></span>ὑδραγωγὸν φάρμακον ἐκκενοῦνται πλῆθος οὐκ ὀλίγον ὑδατώδους
<span class="lb" data-page="72" data-line="13" id="p72.13"></span>ὑγρότητος καὶ προστέλλονται τὸν ὄγκον τῆς γαστρός.
<span class="lb" data-page="72" data-line="14" id="p72.14"></span>εἰ δὲ χολῆς ξανθῆς ἢ μελαίνης ἀγωγὸν αὐτοῖς τις δοίη
<span class="lb" data-page="72" data-line="15" id="p72.15"></span>φάρμακον, ὀλιγοστόν τ᾿ ἐκκενοῖ τὸν χυμὸν, ὅ τ᾿ ὄγκος αὐτοῖς
<span class="lb" data-page="72" data-line="16" id="p72.16"></span>τῆς γαστρὸς οὐ μόνον οὐδὲν ἐλάττων, ἀλλὰ καὶ μείζων
<span class="lb" data-page="72" data-line="17" id="p72.17"></span>γίνεται. τοὐναντίον δὲ συμβαῖνον ἐπὶ τῶν δι᾿ ἔμφραξιν
<span class="lb" data-page="72" data-line="18" id="p72.18"></span>ἥπατος ἰκτεριώντων ἐθεάσασθε. προεκφραχθέντος γὰρ αὐτοῖς 
<span class="pb" data-page="73" id="p73"></span>
<span class="lb" data-page="73" data-line="1" id="p73.1"></span>τοῦ σπλάχνου διὰ τῶν τοῦτο δρᾷν δυναμένων φαρμάκων,
<span class="lb" data-page="73" data-line="2" id="p73.2"></span>ὅταν ἐπιδοθῇ τὸ χολαγωγὸν, ἥ τε κένωσις παμπόλλη
<span class="lb" data-page="73" data-line="3" id="p73.3"></span>γίνεται τοῦ πλεονάζοντος χυμοῦ, παύεταί τε παραχρῆμα τὸ
<span class="lb" data-page="73" data-line="4" id="p73.4"></span>πάθημα. τὸ δὲ τούτοις ἀνάλογον ἴστε κἀπὶ τῶν ὑπὸ φλέγματος
<span class="lb" data-page="73" data-line="5" id="p73.5"></span>ἢ χολῆς μελαίνης ἐνοχλουμένων γινόμενον· καὶ γὰρ
<span class="lb" data-page="73" data-line="6" id="p73.6"></span>κενοῦται πάμπολυς ὁ λυπῶν χυμὸς, οἵ τε κάμνοντες ὀνίνανται
<span class="lb" data-page="73" data-line="7" id="p73.7"></span>μεγάλως. εἰ τοίνυν ἕλκονται μὲν ἐκ τῶν καθαρτικῶν
<span class="lb" data-page="73" data-line="8" id="p73.8"></span>τοιαῦτα, τὰ δὲ φάρμακα κατὰ πᾶσαν ἡλικίαν τε καὶ ὥραν
<span class="lb" data-page="73" data-line="9" id="p73.9"></span>καθαίρει, διὰ παντός εἰσιν οἱ τέτταρες χυμοὶ κατὰ σῶμα
<span class="lb" data-page="73" data-line="10" id="p73.10"></span>τἀνθρώπου. ἐχρῆν γὰρ, καθάπερ ἔμπροσθεν ἐλέχθη, κἂν
<span class="lb" data-page="73" data-line="11" id="p73.11"></span>μίαν γοῦν τινα ὥραν τοῦ ἐνιαυτοῦ ἢ τῆς ἡλικίας τοῦ ἀνθρώπου
<span class="lb" data-page="73" data-line="12" id="p73.12"></span>φαίνεσθαι μόνον ἔχουσαν τὸ αἷμα, τῆς δόξης ἀληθοῦς
<span class="lb" data-page="73" data-line="13" id="p73.13"></span>ὑποτεθείσης εἶναι τῶν ἀποφηναμένων αἷμα μόνον εἶναι
<span class="lb" data-page="73" data-line="14" id="p73.14"></span>τὴν τοῦ ἀνθρώπου φύσιν, <span class="milestone ed2page" data-n="116" data-unit="ed2page" id="ed2page.116"></span>ὅπερ ἐστὶ ταὐτὸν τῷ ἐξ
<span class="lb" data-page="73" data-line="15" id="p73.15"></span>αἵματος μόνου διαπεπλάσθαι πάντ᾿ αὐτοῦ τὰ μόρια τρέφεσθαί
<span class="lb" data-page="73" data-line="16" id="p73.16"></span>τε διὰ παντὸς αἵματι μόνῳ. διττῶς δὲ τοῦ αἵματος
<span class="lb" data-page="73" data-line="17" id="p73.17"></span>λεγομένου, τοῦ μὲν, ὅπερ ἐν ταῖς φλεβοτομίαις καὶ τοῖς
<span class="lb" data-page="73" data-line="18" id="p73.18"></span>τρώμασι κενούμενον φαίνεται, μετέχοντος, ὡς ἐδείκνυμεν, 
<span class="pb" data-page="74" id="p74"></span>
<span class="lb" data-page="74" data-line="1" id="p74.1"></span>ἀμφοτέρων τε τῶν χολῶν καὶ τοῦ φλέγματος, ἑτέρου δὲ τοῦ
<span class="lb" data-page="74" data-line="2" id="p74.2"></span>καθαροῦ τε καὶ εἰλικρινοῦς ἀμίκτου τε τῶν ἄλλων χυμῶν,
<span class="lb" data-page="74" data-line="3" id="p74.3"></span>ἐκ μὲν τοῦ κατὰ τὸ πρότερον σημαινόμενον αἵματος ἀληθὲς
<span class="lb" data-page="74" data-line="4" id="p74.4"></span>ἴσως ἐστὶ διαπλάττεσθαι τὸ κυούμενον, ἐκ δὲ τοῦ κατὰ
<span class="lb" data-page="74" data-line="5" id="p74.5"></span>τὸ δεύτερον οὐκ ἀληθές· οὐδέποτε γὰρ ἐν ταῖς κυούσαις
<span class="lb" data-page="74" data-line="6" id="p74.6"></span>μόνον γίγνεται τοῦτο. διὰ τί δὲ προσέθηκα τῷ λόγῳ τὸ
<span class="lb" data-page="74" data-line="7" id="p74.7"></span>ἴσως, οἶμαι γινώσκειν ὑμᾶς. ἐν γὰρ τοῖς περὶ σπέρματος
<span class="lb" data-page="74" data-line="8" id="p74.8"></span>ὑπομνήμασιν ἐδείχθη τὰ πλεῖστα μόρια τοῦ σώματος ἐκ
<span class="lb" data-page="74" data-line="9" id="p74.9"></span>τοῦ σπέρματος γιγνόμενα, μόνων τῶν σαρκωδῶν ἐξ αἵματος
<span class="lb" data-page="74" data-line="10" id="p74.10"></span>διαπλασσομένων. ἀλλ᾿ ἐπεὶ μὲν τοῦ σπέρματος ὀλίγος ἐστὶν
<span class="lb" data-page="74" data-line="11" id="p74.11"></span>ὁ καταβαλλόμενος εἰς τὰς μήτρας ὄγκος, ἡ τροφὴ δὲ αὐτῷ
<span class="lb" data-page="74" data-line="12" id="p74.12"></span>καὶ ἡ αὔξησις ἐκ τοῦ αἵματος γίγνεται, διὰ ταῦτ᾿ ἄν τις
<span class="lb" data-page="74" data-line="13" id="p74.13"></span>ὀλίγου δεῖν ἐξ αἵματος φαίη διαπλάττεσθαι τὰ μόρια; καθ᾿
<span class="lb" data-page="74" data-line="14" id="p74.14"></span>ὅσον δὲ τὸ σπέρμα τὴν γένεσιν ἐξ αἵματος ἔσχε, κατὰ
<span class="lb" data-page="74" data-line="15" id="p74.15"></span>τοῦτο ἄν τις ἐξ αἵματος εἶναι λέγων τὴν γένεσιν τοῦ κυουμένου
<span class="lb" data-page="74" data-line="16" id="p74.16"></span>δόξειεν ἀληθεύειν, ἀλλ᾿ οὐκ ἐξ εἰλικρινοῦς αἵματος
<span class="lb" data-page="74" data-line="17" id="p74.17"></span>ἀμίκτου τῶν ἄλλων χυμῶν, ἀλλ᾿ ἐκ τοῦ κατ᾿ ἐπικράτειαν
<span class="lb" data-page="74" data-line="18" id="p74.18"></span>ὠνομασμένου. τοιαύτη μέν τίς ἐστιν ἡ ὅλη διάνοια τῆς 
<span class="pb" data-page="75" id="p75"></span>
<span class="lb" data-page="75" data-line="1" id="p75.1"></span>προκειμένης ῥήσεως. τῶν δὲ κατὰ μέρος ἐν αὐτῇ πρῶτον
<span class="lb" data-page="75" data-line="2" id="p75.2"></span>μὲν ἐπισημήνασθαι προσήκει τὸ κοινὸν οὐ μόνον ἰατρῶν
<span class="lb" data-page="75" data-line="3" id="p75.3"></span>ἔθος, ἀλλὰ καὶ πάντων Ἑλλήνων ὀνομαζόντων χολὴν ἄνευ
<span class="lb" data-page="75" data-line="4" id="p75.4"></span>προσθήκης, ὅταν τὴν ὠχρὰν ἢ τὴν ξανθὴν δηλῶσαι βουληθῶσιν.
<span class="lb" data-page="75" data-line="5" id="p75.5"></span>ὅτι δὲ ταῦτα ἄμφω ὀνόματα καθ᾿ ἕν εἶδος χυμοῦ
<span class="lb" data-page="75" data-line="6" id="p75.6"></span>λέγεται διαφέροντος ὑγρότητι καὶ ξηρότητι, μικρὸν ἔμπροσθεν
<span class="lb" data-page="75" data-line="7" id="p75.7"></span>εἴρηταί μοι. τὰς δὲ ἄλλας ἁπάσας χολὰς μετὰ
<span class="lb" data-page="75" data-line="8" id="p75.8"></span>προσθήκης ὀνομάζουσιν ἰώδη καλοῦντες, ἢ μέλαιναν, ἢ ἐρυθρὰν,
<span class="lb" data-page="75" data-line="9" id="p75.9"></span>ἢ πρασοειδῆ. δεύτερον δ᾿ ἐπὶ τῷδε κατὰ τὴν προκειμένην
<span class="lb" data-page="75" data-line="10" id="p75.10"></span>ῥῆσιν ἐπισημήνασθαι προσῆκον· ἔνθα φησί· μέχρις
<span class="lb" data-page="75" data-line="11" id="p75.11"></span>ἂν ἕλκειν δυνατὸς ᾖ τὸ πνεῦμα εἰς ἑωυτὸν καὶ πάλιν
<span class="lb" data-page="75" data-line="12" id="p75.12"></span>μεθιέναι. δῆλον γάρ ἐστι τὴν μὲν εἰσπνοὴν ἑλκόντων τῶν
<span class="lb" data-page="75" data-line="13" id="p75.13"></span>ἀναπνευστικῶν ὀργάνων τὸν ἔξωθεν ἀέρα βούλεσθαι γιγνομένην,
<span class="lb" data-page="75" data-line="14" id="p75.14"></span>τὴν δ᾿ ἐκπνοὴν μεθιέντων. εἶτα τρίτον, ἔνθα φησίν·
<span class="lb" data-page="75" data-line="15" id="p75.15"></span>ἔστ᾿ ἄν τινος στερηθῇ τῶν ξυγγεγονότων. βούλεται γὰρ οὐ
<span class="lb" data-page="75" data-line="16" id="p75.16"></span>μόνον ὅταν αἵματος στερηθῇ τὸ ζῶον ἀποθνήσκειν, ἀλλὰ
<span class="lb" data-page="75" data-line="17" id="p75.17"></span>καὶ φλέγματος, ἢ ξανθῆς, ἢ μελαίνης χολῆς. 
</p>
<span class="lb rule" data-page="75" data-line="18" id="p75.18"></span>
</section>
<span class="pb" data-page="76" id="p76"></span>
<section id="s1.27" title="Chapter 1.27">
<span class="lb head" data-page="76" data-line="1" id="p76.1"></span>
<blockquote class="quote lemma">
<span class="lb" data-page="76" data-line="2" id="p76.2"></span>Οἱ δὲ λέγοντες ὡς ἕν ἐστιν ὁ ἄνθρωπος, δοκέουσί μοι ταύτῃ
<span class="lb" data-page="76" data-line="3" id="p76.3"></span>τῇ γνώμῃ κεχρῆσθαι. ὁρέοντες τοὺς πίνοντας τὰ φάρμακα
<span class="lb" data-page="76" data-line="4" id="p76.4"></span>καὶ ἀπολλυμένους ἐν τῇσιν ὑπερκαθάρσεσι τοὺς
<span class="lb" data-page="76" data-line="5" id="p76.5"></span>μὲν χολὴν ἐμέοντας, <span class="milestone ed1page" data-n="13" data-unit="ed1page" id="ed1page.13"></span>τοὺς δέ τινας φλέγμα, τοῦτο
<span class="lb" data-page="76" data-line="6" id="p76.6"></span>ἕκαστον αὐτέων ἐνόμισαν εἶναι τὸν ἄνθρωπον, ὅ τι
<span class="lb" data-page="76" data-line="7" id="p76.7"></span>καθαιρόμενον αὐτὸν ἴδον ἀποθανόντα. καὶ οἱ τὸ αἷμα
<span class="lb" data-page="76" data-line="8" id="p76.8"></span>φάντες εἶναι τὸν ἄνθρωπον τῇ αὐτέῃ γνώμῃ χρέονται·
<span class="lb" data-page="76" data-line="9" id="p76.9"></span>ὁρέοντες ἀποσφαζομένους τοὺς ἀνθρώπους καὶ τὸ αἷμα
<span class="lb" data-page="76" data-line="10" id="p76.10"></span>ῥέον ἐκ τοῦ σώματος τοῦτο νομίζουσιν εἶναι τὴν ψυχὴν
<span class="lb" data-page="76" data-line="11" id="p76.11"></span>ἐν τῷ ἀνθρώπῳ. καὶ μαρτυρίοισι τουτέοισι πάντες χρέονται
<span class="lb" data-page="76" data-line="12" id="p76.12"></span>ἐν τοῖσι λόγοισιν.
</blockquote>
<span class="lb rule" data-page="76" data-line="13" id="p76.13"></span>
<p>
<span class="lb" data-page="76" data-line="14" id="p76.14"></span>
<span class="milestone ed2page" data-n="117" data-unit="ed2page" id="ed2page.117"></span>Οἱ δὲ λέγοντες, φησὶν, ὡς ἕν ἐστιν ὁ ἄνθρωπος,
<span class="lb" data-page="76" data-line="15" id="p76.15"></span>ὡς πολλῶν ὄντων τῶν λεγόντων, οὐχ ἑνός. ἐξ ὧν δ᾿
<span class="lb" data-page="76" data-line="16" id="p76.16"></span>οὖν ἑαυτοὺς ἐπεπείκεισαν οἱ τῶν τεττάρων χυμῶν ἕνα τινὰ
<span class="lb" data-page="76" data-line="17" id="p76.17"></span>νομίσαντες ἱκανὸν εἶναι γεννῆσαι τὸν ἄνθρωπον, αὐτὸς ὁ
<span class="lb" data-page="76" data-line="18" id="p76.18"></span>Ἱπποκράτης ἐδήλωσεν, ἀπιθάνων μὲν ἡμῖν, ὡς ἔφην, ἐκείνοις 
<span class="pb" data-page="77" id="p77"></span>
<span class="lb" data-page="77" data-line="1" id="p77.1"></span>δὲ δηλονότι πιθανῶν φαινομένων. ἐν γὰρ ταῖς ὑπερκαθάρσεσιν
<span class="lb" data-page="77" data-line="2" id="p77.2"></span>ἄλλος ἄλλον ὑπ᾿ ἄλλου καὶ ἄλλου χυμοῦ τελέως
<span class="lb" data-page="77" data-line="3" id="p77.3"></span>ἐκκενωθέντος ὁρῶντες ἀπολλύμενον ἐκεῖνον μόνον ἐνόμισαν
<span class="lb" data-page="77" data-line="4" id="p77.4"></span>εἶναι τὸν χυμὸν τὴν φύσιν ἀνθρώπου. 
</p>
<span class="lb rule" data-page="77" data-line="5" id="p77.5"></span>
</section>
<section id="s1.28" title="Chapter 1.28">
<span class="lb head" data-page="77" data-line="6" id="p77.6"></span>
<blockquote class="quote lemma">
<span class="lb" data-page="77" data-line="7" id="p77.7"></span>Καίτοι πρῶτον μὲν ἐν τῇσιν ὑπερκαθάρσεσιν οὐδείς
<span class="lb" data-page="77" data-line="8" id="p77.8"></span>που ἀπέθανε χολὴν μούνην καθαρθείς· ἀλλ᾿ ὁκόταν πίῃ
<span class="lb" data-page="77" data-line="9" id="p77.9"></span>τις φάρμακον, ὅ τι χολὴν ἄγει, πρῶτον τὴν χολὴν ἐμέει,
<span class="lb" data-page="77" data-line="10" id="p77.10"></span>ἔπειτα δὲ καὶ φλέγμα. ἔπειτα δ᾿ ἐπὶ τῇ χολῇ ἐμέουσι
<span class="lb" data-page="77" data-line="11" id="p77.11"></span>καὶ χολὴν μέλαιναν ἀναγκαζόμενοι, τελευτῶντες δὲ καὶ
<span class="lb" data-page="77" data-line="12" id="p77.12"></span>αἷμα ἐμέουσι καθαρόν.
</blockquote>
<span class="lb rule" data-page="77" data-line="13" id="p77.13"></span>
<p>
<span class="lb" data-page="77" data-line="14" id="p77.14"></span>Κἀνταῦθα πάλιν σαφῶς ἐδήλωσε τὸ ἔθος τῶν Ἑλλήνων
<span class="lb" data-page="77" data-line="15" id="p77.15"></span>χολὴν μὲν ὀνομαζόντων πολλάκις ἄνευ προσθήκης τὴν
<span class="lb" data-page="77" data-line="16" id="p77.16"></span>ξανθὴν, τὴν μέλαιναν δὲ μετὰ προσθήκης ἀεί. τὸ δ᾿ ἐν
<span class="lb" data-page="77" data-line="17" id="p77.17"></span>ὅλῃ τῇ ῥήσει δηλούμενον σαφές· οὐδένα γάρ φησιν ἀποθανεῖν 
<span class="pb" data-page="78" id="p78"></span>
<span class="lb" data-page="78" data-line="1" id="p78.1"></span>ἕνα μόνον χυμὸν ἐκκαθαρθέντα, συνεκκενοῦσθαι γὰρ
<span class="lb" data-page="78" data-line="2" id="p78.2"></span>ἀεὶ καὶ τοὺς ἄλλους αὐτῷ. 
</p>
<span class="lb rule" data-page="78" data-line="3" id="p78.3"></span>
</section>
<section id="s1.29" title="Chapter 1.29">
<span class="lb head" data-page="78" data-line="4" id="p78.4"></span>
<blockquote class="quote lemma">
<span class="lb" data-page="78" data-line="5" id="p78.5"></span>Τὰ αὐτὰ δὲ πάσχουσι καὶ ὑπὸ τῶν φαρμάκων τῶν τὸ φλέγμα
<span class="lb" data-page="78" data-line="6" id="p78.6"></span>ἀγόντων. πρῶτον μὲν γὰρ φλέγμα ἐμέουσιν, ἔπειτα
<span class="lb" data-page="78" data-line="7" id="p78.7"></span>ξανθὴν χολὴν, ἔπειτα μέλαιναν, τελευτῶντες δὲ αἷμα καθαρὸν,
<span class="lb" data-page="78" data-line="8" id="p78.8"></span>καὶ ἐν τῷδε ἀποθνήσκουσιν.
</blockquote>
<span class="lb rule" data-page="78" data-line="9" id="p78.9"></span>
<p>
<span class="lb" data-page="78" data-line="10" id="p78.10"></span>Μετὰ τὸ κενωθῆναι τὸν οἰκεῖον τῷ καθαρτικῷ φαρμάκῳ
<span class="lb" data-page="78" data-line="11" id="p78.11"></span>χυμὸν ἐφεξῆς αὐτῷ πρῶτος ὁ τῶν ἄλλων εὐαγωγότατος
<span class="lb" data-page="78" data-line="12" id="p78.12"></span>ἕπεται, μετ᾿ ἐκεῖνον δὲ ὁ τὴν δευτέραν ἐν τούτῳ
<span class="lb" data-page="78" data-line="13" id="p78.13"></span>τάξιν ἔχων, κἄπειτα τὸ αἷμα πάντων ὕστατον, ὡς ἂν
<span class="lb" data-page="78" data-line="14" id="p78.14"></span>οἰκειότατος ὢν τῇ φύσει χυμός. ἀσφαλὲς γὰρ φάναι περὶ
<span class="lb" data-page="78" data-line="15" id="p78.15"></span>αὐτοῦ τό γε τοσοῦτο, ὡς εἰ καὶ μὴ μόνος ἐστὶν ἡ φύσις
<span class="lb" data-page="78" data-line="16" id="p78.16"></span>τοῦ ἀνθρώπου, ἀλλ᾿ οἰκειότατός γε ἁπάντων τῶν
<span class="lb" data-page="78" data-line="17" id="p78.17"></span>ἄλλων. 
</p>
<span class="lb rule" data-page="78" data-line="18" id="p78.18"></span>
</section>
<span class="pb" data-page="79" id="p79"></span>
<section id="s1.30" title="Chapter 1.30">
<span class="lb head" data-page="79" data-line="1" id="p79.1"></span>
<blockquote class="quote lemma">
<span class="lb" data-page="79" data-line="2" id="p79.2"></span>Τὸ γὰρ φάρμακον, ὁκόταν εἰσέλθῃ ἐς τὸ σῶμα, πρῶτον
<span class="lb" data-page="79" data-line="3" id="p79.3"></span>μὲν ἄγει ὃ ἂν αὐτέῳ κατὰ φύσιν μάλιστα ᾖ τῶν ἐν τῷ
<span class="lb" data-page="79" data-line="4" id="p79.4"></span>σώματι ἐνεόντων, <span class="milestone ed2page" data-n="118" data-unit="ed2page" id="ed2page.118"></span>ἔπειτα δὲ καὶ τὰ ἄλλα ἕλκει
<span class="lb" data-page="79" data-line="5" id="p79.5"></span>τε καὶ καθαίρει, ὥσπερ τὰ φυόμενά τε καὶ σπειρόμενα,
<span class="lb" data-page="79" data-line="6" id="p79.6"></span>ὁκόταν εἰς τὴν γῆν ἔλθῃ, ἕλκει ἕκαστον τὸ κατὰ φύσιν
<span class="lb" data-page="79" data-line="7" id="p79.7"></span>ἑωυτοῦ ἐνεὸν ἐν τῇ γῇ. ἔνι δὲ καὶ ὀξὺ καὶ γλυκὺ καὶ
<span class="lb" data-page="79" data-line="8" id="p79.8"></span>πικρὸν καὶ ἁλμυρὸν καὶ παντοῖον. πρῶτον μὲν οὖν πλεῖστον
<span class="lb" data-page="79" data-line="9" id="p79.9"></span>τουτέου εἵλκυσεν ἐς ἑωυτὸ, ὅ τι ἂν ᾖ ἑωυτέῳ κατὰ
<span class="lb" data-page="79" data-line="10" id="p79.10"></span>φύσιν μάλιστα, ἔπειτα δ᾿ ἕλκει καὶ τὰ ἄλλα. τοιοῦτο δέ
<span class="lb" data-page="79" data-line="11" id="p79.11"></span>τι καὶ τὰ φάρμακα ποιέει ἐν τῷ σώματι. ὁκόσα γὰρ
<span class="lb" data-page="79" data-line="12" id="p79.12"></span>τὴν χολὴν ἄγει, πρῶτον μὲν ἀκρητεστάτην ἐκάθηρε τὴν
<span class="lb" data-page="79" data-line="13" id="p79.13"></span>χολὴν, ἔπειτα δὲ μεμιγμένην. καὶ πάλιν τὰ τοῦ φλέγματος
<span class="lb" data-page="79" data-line="14" id="p79.14"></span>φάρμακα πρῶτον μὲν ἀκρητέστατον τὸ φλέγμα ἄγει,
<span class="lb" data-page="79" data-line="15" id="p79.15"></span>ἔπειτα δὲ μεμιγμένον. καὶ πάλιν τοῖσιν ἀποσφαζομένοισι
<span class="lb" data-page="79" data-line="16" id="p79.16"></span>πρῶτον μὲν τὸ αἷμα ῥέει θερμότατόν τε καὶ ἐρυθρότατον,
<span class="lb" data-page="79" data-line="17" id="p79.17"></span>ἔπειτα δὲ ῥέει φλεγματωδέστερον καὶ χολωδέστερον.
</blockquote>
<span class="lb rule" data-page="79" data-line="18" id="p79.18"></span>
<span class="pb" data-page="80" id="p80"></span>
<p>
<span class="lb" data-page="80" data-line="1" id="p80.1"></span>Σαφὴς ἡ ῥῆσίς ἐστι, γράφοντος αὐτοῦ τὰ μαρτύρια
<span class="lb" data-page="80" data-line="2" id="p80.2"></span>τοῦ προκειμένου λόγου, καθ᾿ ὃν ἔφη τὸ φάρμακον, ὅταν
<span class="lb" data-page="80" data-line="3" id="p80.3"></span>εἰς τὸ σῶμα ἔλθῃ, πρῶτον μὲν τὸν οἰκεῖον ἕλκειν αὑτῷ
<span class="lb" data-page="80" data-line="4" id="p80.4"></span>χυμὸν, ἔπειτα δὲ καὶ τοὺς ἄλλους. μεμνῆσθαι δὲ χρὴ καὶ
<span class="lb" data-page="80" data-line="5" id="p80.5"></span>περὶ τῶν φυτῶν αὐτοῦ λέγοντος, ἕλκειν καὶ ταῦτα εἰς ἑαυτὰ
<span class="lb" data-page="80" data-line="6" id="p80.6"></span>τὸ κατὰ φύσιν ἕκαστον αὑτῷ, περιέχεσθαι γὰρ ἐν τῇ
<span class="lb" data-page="80" data-line="7" id="p80.7"></span>γῇ καὶ ὀξὺ καὶ γλυκὺ καὶ πικρὸν καὶ ἁλμυρὸν καὶ παντοῖον,
<span class="lb" data-page="80" data-line="8" id="p80.8"></span>ὥσπερ δηλονότι καὶ κατὰ τὸν ἄνθρωπον ὀξὺ μὲν τὴν μέλαιναν
<span class="lb" data-page="80" data-line="9" id="p80.9"></span>χολὴν, πικρὸν δὲ τὴν ξανθὴν, γλυκὺ δὲ τὸ αἷμα καὶ
<span class="lb" data-page="80" data-line="10" id="p80.10"></span>ἁλμυρὸν τὸ φλέγμα. καὶ γὰρ τοιοῦτό ἐστί τι φλέγμα, καθάπερ
<span class="lb" data-page="80" data-line="11" id="p80.11"></span>ἄλλο γλυκὺ καὶ ἕτερον ὀξὺ καί τι ἕτερον μηδεμίαν
<span class="lb" data-page="80" data-line="12" id="p80.12"></span>ἔχον ἐπίσημον ποιότητα. διὰ τοῦτό μοι δοκεῖ καὶ κατὰ τέλος
<span class="lb" data-page="80" data-line="13" id="p80.13"></span>τῆς ῥήσεως προσθεῖναι τὸ καὶ παντοῖον, οὐ μόνον ἐν τῷ
<span class="lb" data-page="80" data-line="14" id="p80.14"></span>φλέγματι διαφορὰς ὁρῶν παμπόλλας, ἀλλὰ καὶ κατὰ τοὺς ἄλλους
<span class="lb" data-page="80" data-line="15" id="p80.15"></span>χυμούς. ὥσπερ γὰρ ὀξὺ καὶ γλυκὺ καὶ πικρὸν καὶ ἁλμυρὸν,
<span class="lb" data-page="80" data-line="16" id="p80.16"></span>οὕτω καὶ στρυφνόν τι καὶ αὐστηρὸν καὶ δριμὺ καὶ λιπαρὸν
<span class="lb" data-page="80" data-line="17" id="p80.17"></span>εἶδός ἐστι χυμῶν ἔν τε τοῖς ζώοις καὶ τοῖς φυτοῖς καὶ δηλονότι
<span class="lb" data-page="80" data-line="18" id="p80.18"></span>καὶ κατὰ τὴν γῆν ἀνάλογον αὐτοῖς. 
</p>
<span class="lb rule" data-page="80" data-line="19" id="p80.19"></span>
</section>
<span class="pb" data-page="81" id="p81"></span>
<section id="s1.31" title="Chapter 1.31">
<span class="lb head" data-page="81" data-line="1" id="p81.1"></span>
<blockquote class="quote lemma">
<span class="lb" data-page="81" data-line="2" id="p81.2"></span>Αὔξεται δὲ ἐν τῷ ἀνθρώπῳ τὸ μὲν φλέγμα τοῦ χειμῶνος.
<span class="lb" data-page="81" data-line="3" id="p81.3"></span>τοῦτο γὰρ τῷ χειμῶνι κατὰ φύσιν μάλιστα τῶν ἐν τῷ
<span class="lb" data-page="81" data-line="4" id="p81.4"></span>σώματι ἐνεόντων, ψυχρότατον γάρ ἐστι. τεκμήριον δὲ
<span class="lb" data-page="81" data-line="5" id="p81.5"></span>τουτέου, ὅτι τὸ μὲν φλέγμα ψυχρότατον. εἰ ἐθέλεις ψαῦσαι
<span class="lb" data-page="81" data-line="6" id="p81.6"></span>φλέγματος καὶ χολῆς καὶ αἵματος, τὸ φλέγμα εὑρήσεις
<span class="lb" data-page="81" data-line="7" id="p81.7"></span>ψυχρότατον ἐόν· καίτοι γλισχρότατόν ἐστι καὶ βίῃ μάλιστα
<span class="lb" data-page="81" data-line="8" id="p81.8"></span>ἄγεται μετὰ χολὴν μέλαιναν. ὁκόσα δὲ βίῃ ἄγεται,
<span class="lb" data-page="81" data-line="9" id="p81.9"></span>θερμότερα γίνεται ἀναγκαζόμενα ὑπὸ τῆς βίης. ἀλλὰ
<span class="lb" data-page="81" data-line="10" id="p81.10"></span>ὅμως καὶ πρὸς ταῦτα πάντα ψυχρότατον ἐὸν τὸ φλέγμα
<span class="lb" data-page="81" data-line="11" id="p81.11"></span>φαίνεται ὑπὸ τῆς φύσιος <span class="milestone ed1page" data-n="14" data-unit="ed1page" id="ed1page.14"></span>τῆς ἑωυτοῦ. ὅτι δὲ ὁ
<span class="lb" data-page="81" data-line="12" id="p81.12"></span>χειμὼν πληροῖ τὸ σῶμα φλέγματος, γνοίης ἂν τοῖσδε. οἱ
<span class="lb" data-page="81" data-line="13" id="p81.13"></span>ἄνθρωποι πτύουσί τε καὶ ἐκμύσσονται φλεγματωδέστατον
<span class="lb" data-page="81" data-line="14" id="p81.14"></span>τοῦ χειμῶνος, καὶ τὰ οἰδήματα αὐτοῖς λευκότατα γίνεται
<span class="lb" data-page="81" data-line="15" id="p81.15"></span>μάλιστα κατὰ ταύτην τὴν ὥρην καὶ τὰ ἄλλα νοσήματα
<span class="lb" data-page="81" data-line="16" id="p81.16"></span>φλεγματώδεα.
</blockquote>
<span class="lb rule" data-page="81" data-line="17" id="p81.17"></span>
<p>
<span class="lb" data-page="81" data-line="18" id="p81.18"></span>
<span class="milestone ed2page" data-n="119" data-unit="ed2page" id="ed2page.119"></span>Σαφὴς ἡ ῥῆσίς ἐστι καὶ προσέχοντος δεομένη 
<span class="pb" data-page="82" id="p82"></span>
<span class="lb" data-page="82" data-line="1" id="p82.1"></span>6
<span class="lb" data-page="82" data-line="2" id="p82.2"></span>τοῦ ἀναγινώσκοντος, οὐκ ἐξηγητοῦ σαφηνίζοντος αὐτήν. τὸ
<span class="lb" data-page="82" data-line="3" id="p82.3"></span>δ᾿ ἐπὶ τῇ τελευτῇ γεγραμμένον, καὶ τὰ ἄλλα νοσήματα φλεγματώδεα·
<span class="lb" data-page="82" data-line="4" id="p82.4"></span>κατὰ μὲν οὖν τὴν τοῦ αὐτοῦ γραφὴν ὁ νοῦς
<span class="lb" data-page="82" data-line="5" id="p82.5"></span>ἔσται τῆς λέξεως τοιοῦτος. τὰ οἰδήματα λευκὰ γίγνεται
<span class="lb" data-page="82" data-line="6" id="p82.6"></span>κατὰ τὸν χειμῶνα· καὶ τὰ ἄλλα δὲ νοσήματα φλεγματώδη
<span class="lb" data-page="82" data-line="7" id="p82.7"></span>γίγνεται κατὰ τοῦτον τὸν χρόνον. ἀμέλει καὶ οἱ πυρετοὶ,
<span class="lb" data-page="82" data-line="8" id="p82.8"></span>καθάπερ ἐν θέρει χολωδέστεροι τοὐπίπαν, οὕτως ἐν χειμῶνι
<span class="lb" data-page="82" data-line="9" id="p82.9"></span>φλεγματωδέστεροι. 
</p>
<span class="lb rule" data-page="82" data-line="10" id="p82.10"></span>
</section>
<section id="s1.32" title="Chapter 1.32">
<span class="lb head" data-page="82" data-line="11" id="p82.11"></span>
<blockquote class="quote lemma">
<span class="lb" data-page="82" data-line="12" id="p82.12"></span>Τοῦ δὲ ἦρος τὸ φλέγμα ἔτι μένει ἰσχυρὸν ἐν τῷ σώματι
<span class="lb" data-page="82" data-line="13" id="p82.13"></span>καὶ τὸ αἷμα αὔξεται. τά τε γὰρ ψύχεα ἐξανίει καὶ τὰ
<span class="lb" data-page="82" data-line="14" id="p82.14"></span>ὕδατα ἐπιγίνεται, τὸ δὲ αἷμα κατὰ ταῦτα αὔξεται ὑπό τε
<span class="lb" data-page="82" data-line="15" id="p82.15"></span>τῶν ὄμβρων καὶ τῶν θερμημεριῶν. κατὰ φύσιν γὰρ αὐτέῳ
<span class="lb" data-page="82" data-line="16" id="p82.16"></span>ταῦτ᾿ ἔστι μάλιστα τοῦ ἐνιαυτοῦ, ὑγρόν τε γάρ ἐστι
<span class="lb" data-page="82" data-line="17" id="p82.17"></span>καὶ θερμόν. γνοίης δὲ ἂν τοῖσδε. οἱ ἄνθρωποι τοῦ
<span class="lb" data-page="82" data-line="18" id="p82.18"></span>ἦρος καὶ τοῦ θέρεος μάλιστα ὑπό τε τῶν δυσεντεριῶν
<span class="lb" data-page="82" data-line="19" id="p82.19"></span>ἁλίσκονται καὶ ἐκ τῶν ῥινῶν τὸ αἷμα ῥεῖ αὐτέοισι καὶ
<span class="lb" data-page="82" data-line="20" id="p82.20"></span>θερμότατοί εἰσι καὶ ἐρυθρότατοι.
</blockquote>
<span class="lb rule" data-page="82" data-line="21" id="p82.21"></span>
<span class="pb" data-page="83" id="p83"></span>
<p>
<span class="lb" data-page="83" data-line="1" id="p83.1"></span>Ἔστι μὲν καὶ τῆσδε τῆς ῥήσεως ἡ λέξις σαφής. εἴρηται
<span class="lb" data-page="83" data-line="2" id="p83.2"></span>δ᾿ ἐν τῷ πρώτῳ τῶν περὶ κράσεων ὅτι βέλτιον ἦν τὸ
<span class="lb" data-page="83" data-line="3" id="p83.3"></span>ἔαρ εὔκρατον, οὐχ ὑγρὸν καὶ θερμὸν λέγεσθαι. διά τινά
<span class="lb" data-page="83" data-line="4" id="p83.4"></span>τε τὴν αἰτίαν εἰς τὸ θερμὸν καὶ ὑγρὸν λέγειν αὐτὸ τῶν
<span class="lb" data-page="83" data-line="5" id="p83.5"></span>ἰατρῶν ἔνιοι καὶ τῶν φιλοσόφων ὑπήχθησαν. ὡς ἐν ὥραις
<span class="lb" data-page="83" data-line="6" id="p83.6"></span>μὲν γὰρ τοῦτο λέγουσιν ὑγρὸν καὶ θερμὸν ὡς ἐν γένει, τῶν
<span class="lb" data-page="83" data-line="7" id="p83.7"></span>δ᾿ ἐν σώμασι τὰ ζῶα, ταῦτα μὲν ὡς πρὸς τὰ φυτὰ παραβάλλοντες,
<span class="lb" data-page="83" data-line="8" id="p83.8"></span>τὸ δὲ ἔαρ τῷ φθινοπώρῳ, τὸ ἄριστον ἐν ταῖς
<span class="lb" data-page="83" data-line="9" id="p83.9"></span>ὥραις καὶ, ὡς ἂν εἴποι τις, μόνον ἀκριβῶς κατὰ φύσιν τῷ
<span class="lb" data-page="83" data-line="10" id="p83.10"></span>παρὰ φύσιν ἔχοντι τοῦ δὲ πλεονάζειν αἷμα κατὰ τὸ ἔαρ
<span class="lb" data-page="83" data-line="11" id="p83.11"></span>σὺν τοῖς ἄλλοις γνωρίσμασι καὶ τὸ δυσεντερίας ἔσεσθαι
<span class="lb" data-page="83" data-line="12" id="p83.12"></span>τότε, τὰς αἱματηρὰς δηλονότι λεγομένας, οὐχ ὅσαι διὰ χολὴν
<span class="lb" data-page="83" data-line="13" id="p83.13"></span>ἑλκοῦσι τὰ ἔντερα. λέλεκται δέ μοι περὶ τῆς αἱματηρᾶς
<span class="lb" data-page="83" data-line="14" id="p83.14"></span>ταύτης δυσεντερίας ἐν τῷ τετάρτῳ τῶν εἰς τὸ περὶ
<span class="lb" data-page="83" data-line="15" id="p83.15"></span>ἄρθρων ὑπομνήματι δεικνύντι τὸ πάθημα τοῦτο, πλήθους
<span class="lb" data-page="83" data-line="16" id="p83.16"></span>αἵματος ὄντος ἐν ταῖς φλεψὶν, εἶτα ἐκκρινούσης ἀθρόως
<span class="lb" data-page="83" data-line="17" id="p83.17"></span>τῆς φύσεως διὰ τῶν ἐντέρων, γίγνεσθαι πολλάκις, ὥσπερ
<span class="lb" data-page="83" data-line="18" id="p83.18"></span>καὶ ταῖς γυναιξὶ διὰ μήτρας. ἔνιοι δὲ διὰ ῥινῶν, ἢ δι᾿ 
<span class="pb" data-page="84" id="p84"></span>
<span class="lb" data-page="84" data-line="1" id="p84.1"></span>αἱμοῤῥοΐδων, ἢ ἐμέτων. παρενέθηκε δὲ καὶ τὸ θέρος τῷ
<span class="lb" data-page="84" data-line="2" id="p84.2"></span>ἦρι κατά τε τὸν τῶν δυσεντεριῶν λόγον καὶ τὴν ἐρυθρότητα
<span class="lb" data-page="84" data-line="3" id="p84.3"></span>τῆς χρόας. διὰ γὰρ τὴν ἑαυτοῦ θερμότητα τὸ γεννηθὲν
<span class="lb" data-page="84" data-line="4" id="p84.4"></span>αἷμα κατὰ τὸ ἔαρ ἐρυθράν τε τὴν χρόαν ἐργάζεται τοῦ
<span class="lb" data-page="84" data-line="5" id="p84.5"></span>παντὸς σώματος, ἐκκρίνεταί τε διὰ τῆς ἕδρας ἐνίοις. θερμοὶ
<span class="lb" data-page="84" data-line="6" id="p84.6"></span>δ᾿ ἁπτομένοις οἱ ἄνθρωποι τηνικαῦτα φαίνονται καὶ
<span class="lb" data-page="84" data-line="7" id="p84.7"></span>διὰ τὸ αἷμα μὲν, ἀλλὰ καὶ διὰ τὸ περιέχον. 
</p>
<span class="lb rule" data-page="84" data-line="8" id="p84.8"></span>
</section>
<section id="s1.33" title="Chapter 1.33">
<span class="lb head" data-page="84" data-line="9" id="p84.9"></span>
<blockquote class="quote lemma">
<span class="lb" data-page="84" data-line="10" id="p84.10"></span>
<span class="milestone ed2page" data-n="120" data-unit="ed2page" id="ed2page.120"></span>Τοῦ δὲ θέρους τό τε αἷμα ἰσχύει ἔτι καὶ ἡ χολὴ
<span class="lb" data-page="84" data-line="11" id="p84.11"></span>ἀείρεται ἐν τῷ σώματι καὶ παρατείνει ἐς τὸ φθινόπωρον.
<span class="lb" data-page="84" data-line="12" id="p84.12"></span>ἐν δὲ τῷ φθινοπώρῳ τὸ μὲν αἷμα ὀλίγον γίνεται· ἐναντίον
<span class="lb" data-page="84" data-line="13" id="p84.13"></span>γὰρ αὐτέῳ τὸ φθινόπωρον τῇ φύσει ἐστίν· ἡ δὲ
<span class="lb" data-page="84" data-line="14" id="p84.14"></span>χολὴ τὴν θερίην κατέχει τὸ σῶμα καὶ τὸ φθινόπωρον.
<span class="lb" data-page="84" data-line="15" id="p84.15"></span>γνοίης δὲ ἂν τοῖσδε. οἱ ἄνθρωποι αὐτόματοι ταύτην τὴν
<span class="lb" data-page="84" data-line="16" id="p84.16"></span>ὥρην χολὴν ἐμέουσι καὶ ἐν τῇσι φαρμακοποσίῃσι χολωδέστερα
<span class="lb" data-page="84" data-line="17" id="p84.17"></span>καθαίρονται. δῆλον δὲ καὶ τοῖσι πυρετοῖσι καὶ
<span class="lb" data-page="84" data-line="18" id="p84.18"></span>τοῖσι χρώμασι τοῖσι τῶν ἀνθρώπων. τὸ φλέγμα τῆς θερίης 
<span class="pb" data-page="85" id="p85"></span>
<span class="lb" data-page="85" data-line="1" id="p85.1"></span>ἀσθενέστερόν ἐστιν αὐτὸ ἑωυτοῦ· ἐναντίη γὰρ αὐτέου
<span class="lb" data-page="85" data-line="2" id="p85.2"></span>τῇ φύσει ἐστὶν ἡ ὥρη, ξηρή τε γάρ ἐστι καὶ θερμή.
</blockquote>
<span class="lb rule" data-page="85" data-line="3" id="p85.3"></span>
<p>
<span class="lb" data-page="85" data-line="4" id="p85.4"></span>Ἐν τῷ θέρει καὶ μάλιστα κατὰ τὴν ἀρχὴν αὐτοῦ τοῖς
<span class="lb" data-page="85" data-line="5" id="p85.5"></span>πλείστοις αἷμα πλεονάζει τὸ κατὰ τὸ ἔαρ αὐξηθὲν, ὡς ἂν
<span class="lb" data-page="85" data-line="6" id="p85.6"></span>μηδέπω διαπεφορημένον ὑπὸ τῆς τοῦ περιέχοντος θερμότητος.
<span class="lb" data-page="85" data-line="7" id="p85.7"></span>αὔξεται δὲ καὶ χολὴ διὰ τὸ παρὰ φύσιν ἐκθερμαίνεσθαι
<span class="lb" data-page="85" data-line="8" id="p85.8"></span>τὸ σῶμα κατὰ τήνδε τὴν ὥραν. ὠνόμασε δὲ πάλιν
<span class="lb" data-page="85" data-line="9" id="p85.9"></span>ἐνταῦθα χολὴν ἄνευ τοῦ προσθεῖναι τὸ τῆς χρόας ὄνομα
<span class="lb" data-page="85" data-line="10" id="p85.10"></span>τὴν ξανθὴν, οὐδέποτε τὴν μέλαιναν ἁπλῶς ὀνομάζων, ἀλλ᾿
<span class="lb" data-page="85" data-line="11" id="p85.11"></span>ἀεὶ μετὰ τοῦ προσθεῖναι τὸ τῆς χρόας ὄνομα. τὰ δὲ κατὰ
<span class="lb" data-page="85" data-line="12" id="p85.12"></span>μέρος ἐν τῇ ῥήσει δῆλα τοῖς γε προσέχουσι τὸν νοῦν. 
</p>
<span class="lb rule" data-page="85" data-line="13" id="p85.13"></span>
</section>
<section id="s1.34" title="Chapter 1.34">
<span class="lb head" data-page="85" data-line="14" id="p85.14"></span>
<blockquote class="quote lemma">
<span class="lb" data-page="85" data-line="15" id="p85.15"></span>Τὸ δ᾿ αἷμα τοῦ φθινοπώρου ἐλάχιστον γίγνεται ἐν τῷ ἀνθρώπῳ.
<span class="lb" data-page="85" data-line="16" id="p85.16"></span>ξηρόν τε γάρ ἐστι τὸ φθινόπωρον καὶ ψύχειν
<span class="lb" data-page="85" data-line="17" id="p85.17"></span>ἤδη ἄρχεται τὸν ἄνθρωπον. ἡ δὲ μέλαινα χολὴ τοῦ φθινοπώρου
<span class="lb" data-page="85" data-line="18" id="p85.18"></span>πλείστη τε καὶ ἰσχυροτάτη ἐστί.
</blockquote>
<span class="lb rule" data-page="85" data-line="19" id="p85.19"></span>
<span class="pb" data-page="86" id="p86"></span>
<p>
<span class="lb" data-page="86" data-line="1" id="p86.1"></span>Κατὰ μὲν τὴν πρὸ ταύτης ῥῆσιν εἴρηται, ἐν τῷ φθινοπώρῳ
<span class="lb" data-page="86" data-line="2" id="p86.2"></span>τὸ μὲν αἷμα ὀλίγον γίγνεται, ἐναντίον γὰρ αὐτοῦ
<span class="lb" data-page="86" data-line="3" id="p86.3"></span>τὸ φθινόπωρον τῇ φύσει ἐστίν. ἡμεῖς δὲ ὅπως ἐναντίον
<span class="lb" data-page="86" data-line="4" id="p86.4"></span>ἐστὶν ἐδιδάξαμεν. εἴπερ γὰρ τὸ μὲν αἷμα θερμὸν καὶ
<span class="lb" data-page="86" data-line="5" id="p86.5"></span>ὑγρόν ἐστιν ὁμοίως τῷ ἦρι, τὸ δὲ φθινόπωρον, ὡς αὐτὸς
<span class="lb" data-page="86" data-line="6" id="p86.6"></span>ἔφη, ξηρόν τέ ἐστι καὶ ψύχειν ἤδη ἄρχεται τὸν ἄνθρωπον,
<span class="lb" data-page="86" data-line="7" id="p86.7"></span>εἰκότως ἐναντίον τ᾿ ἐστὶ τὸ φθινόπωρον τῷ ἦρι καὶ τὸν
<span class="lb" data-page="86" data-line="8" id="p86.8"></span>χυμὸν ἔχει τὸν ἐναντίον τῷ αἵματι πλεονάζοντα, τὸν ξηρὸν
<span class="lb" data-page="86" data-line="9" id="p86.9"></span>καὶ ψυχρόν. ἐγένετο δ᾿ εἰκότως τοιοῦτος διὰ τὸ προκατωπτῆσθαι
<span class="lb" data-page="86" data-line="10" id="p86.10"></span>τοὺς χυμοὺς ἐν τῷ θέρει· τὸ δ᾿ ὑπόλειμμα τῶν
<span class="lb" data-page="86" data-line="11" id="p86.11"></span>ὀπτηθέντων, ὅταν δηλονότι σβεσθῇ τὸ θερμὸν, αὐτίκα
<span class="lb" data-page="86" data-line="12" id="p86.12"></span>γίγνεται ψυχρόν τε καὶ ξηρόν· ψυχρὸν μὲν διὰ τὴν τοῦ
<span class="lb" data-page="86" data-line="13" id="p86.13"></span>θερμοῦ σβέσιν, ξηρὸν δὲ, ὅτι κατὰ τὴν ὄπτησιν ἐξεδαπανήθη
<span class="lb" data-page="86" data-line="14" id="p86.14"></span>πᾶν τὸ ὑγρὸν ἐξ αὐτοῦ. 
</p>
<span class="lb rule" data-page="86" data-line="15" id="p86.15"></span>
</section>
<section id="s1.35" title="Chapter 1.35">
<span class="lb head" data-page="86" data-line="16" id="p86.16"></span>
<blockquote class="quote lemma">
<span class="lb" data-page="86" data-line="17" id="p86.17"></span>
<span class="milestone ed2page" data-n="121" data-unit="ed2page" id="ed2page.121"></span>Ὁκόταν δὲ ὁ χειμὼν καταλαμβάνῃ, ἥ τε χολὴ ψυχομένη
<span class="lb" data-page="86" data-line="18" id="p86.18"></span>ὀλίγη γίνεται καὶ τὸ φλέγμα αὔξεται πάλιν ἀπό τε τῶν
<span class="lb" data-page="86" data-line="19" id="p86.19"></span>ὑετῶν τοῦ πλήθεος καὶ ἀπὸ τῶν νυκτῶν τοῦ μήκεος.
</blockquote>
<span class="lb rule" data-page="86" data-line="20" id="p86.20"></span>
<span class="pb" data-page="87" id="p87"></span>
<p>
<span class="lb" data-page="87" data-line="1" id="p87.1"></span>
<span class="milestone ed1page" data-n="15" data-unit="ed1page" id="ed1page.15"></span>Τὸν ἐπικρατοῦντα χυμὸν ἐν ἑκάστῃ τῶν τεττάρων
<span class="lb" data-page="87" data-line="2" id="p87.2"></span>ὡρῶν ὅμοιον εἶναι βούλεται κατὰ τὴν κρᾶσιν αὐτῇ
<span class="lb" data-page="87" data-line="3" id="p87.3"></span>τῇ ὥρᾳ· καὶ διὰ τοῦτο ψυχρὸν μὲν καὶ ὑγρὸν ὀνομάζεται
<span class="lb" data-page="87" data-line="4" id="p87.4"></span>τὸ φλέγμα παραπλησίως τῷ χειμῶνι, θερμὸν δὲ καὶ ὑγρὸν
<span class="lb" data-page="87" data-line="5" id="p87.5"></span>τὸ αἷμα, καθάπερ τὸ ἔαρ. τὴν δὲ ξανθὴν χολὴν, ὥσπερ
<span class="lb" data-page="87" data-line="6" id="p87.6"></span>τὸ θέρος, εἶναί φησι θερμὴν καὶ ξηρὰν, καὶ τὴν μέλαιναν
<span class="lb" data-page="87" data-line="7" id="p87.7"></span>ὁμοίως τῷ φθινοπώρῳ ψυχρὰν καὶ ξηράν. ὅτι μὲν οὖν ἐν
<span class="lb" data-page="87" data-line="8" id="p87.8"></span>αἷς εἶπεν ὥραις ἕκαστος τῶν χυμῶν αὔξεται πρόσθεν
<span class="lb" data-page="87" data-line="9" id="p87.9"></span>ἐπιστώσατο· νυνὶ δὲ τὴν αἰτίαν λέγει, δι᾿ ἣν χειμῶνι πλεονάζον
<span class="lb" data-page="87" data-line="10" id="p87.10"></span>ἐστὶ τὸ φλέγμα. ὑπό τε γὰρ τῶν ὑετῶν τοῦ πλήθεος,
<span class="lb" data-page="87" data-line="11" id="p87.11"></span>φησὶ, καὶ τῶν νυκτῶν τοῦ μήκεος, ὅπερ ἐστὶ διὰ τὸ
<span class="lb" data-page="87" data-line="12" id="p87.12"></span>τὴν ὥρην ταύτην ὑπάρχειν ὑγρὰν καὶ ψυχράν. ὑγρὰ μὲν
<span class="lb" data-page="87" data-line="13" id="p87.13"></span>οὖν εἶναι δηλοῦται διὰ τὸ πλῆθος τῶν ὑετῶν, ψυχρὰ δὲ
<span class="lb" data-page="87" data-line="14" id="p87.14"></span>διὰ τὸ μῆκος τῶν νυκτῶν. τῆς γὰρ τοῦ περιέχοντος ἡμᾶς
<span class="lb" data-page="87" data-line="15" id="p87.15"></span>ἀέρος θερμασίας, ἣν ἴσχει κατὰ τὸ θέρος, ὁ ἥλιος αἴτιος,
<span class="lb" data-page="87" data-line="16" id="p87.16"></span>ἐγγύς τε τῶν κατὰ κορυφὴν ἡμῖν ἀφικνούμενος καὶ μακροτέραν
<span class="lb" data-page="87" data-line="17" id="p87.17"></span>τὴν ἡμέραν ποιούμενος. οὕτω δὲ καὶ τῆς ἐν χειμῶνι
<span class="lb" data-page="87" data-line="18" id="p87.18"></span>ψυχρότητος ὁ αὐτὸς αἴτιος λοξὸς καὶ ταπεινὸς ἐν ὀλίγῳ
<span class="lb" data-page="87" data-line="19" id="p87.19"></span>τε χρόνῳ τὴν ὑπὲρ γῆς φορὰν ποιούμενος. ὁ δ᾿ Ἱπποκράτης 
<span class="pb" data-page="88" id="p88"></span>
<span class="lb" data-page="88" data-line="1" id="p88.1"></span>βούλεται συνδιατίθεσθαι τὰ τῶν ζώων σώματα τῇ τοῦ
<span class="lb" data-page="88" data-line="2" id="p88.2"></span>περιέχοντος ἡμᾶς ἀέρος καταστάσει, ξηραινόμενα μὲν ἐν
<span class="lb" data-page="88" data-line="3" id="p88.3"></span>ταῖς ξηραῖς αὐτοῦ κράσεσιν, ὑγραινόμενα δ᾿ ἐν ταῖς ὑγραῖς,
<span class="lb" data-page="88" data-line="4" id="p88.4"></span>οὕτως δὲ καὶ θερμαινόμενα ἐν ταῖς θερμαῖς, ψυχόμενα δ᾿
<span class="lb" data-page="88" data-line="5" id="p88.5"></span>ἐν ταῖς ψυχραῖς. εἴπερ οὖν ὁ χειμὼν ὑγρὸς καὶ ψυχρός
<span class="lb" data-page="88" data-line="6" id="p88.6"></span>ἐστιν, εὐλόγως ἐν αὐτῷ τὸ φλέγμα πλεονεκτεῖ ψυχρὸν καὶ
<span class="lb" data-page="88" data-line="7" id="p88.7"></span>ὑγρὸν ὑπάρχον. ἔδειξε γὰρ καὶ τοῦτο πρόσθεν αὐτός. ὁμολογεῖν
<span class="lb" data-page="88" data-line="8" id="p88.8"></span>δὲ ὁ λόγος αὐτῷ φαίνεται καὶ ταῖς ἄλλαις ὥραις, ἐν
<span class="lb" data-page="88" data-line="9" id="p88.9"></span>μέν γε τῷ θέρει τῆς ξανθῆς χολῆς πλεοναζούσης, ἐπειδὴ
<span class="lb" data-page="88" data-line="10" id="p88.10"></span>ξηρὰ καὶ θερμὴ τὴν δύναμίν ἐστιν, ἐν ἦρι δὲ τοῦ αἵματος,
<span class="lb" data-page="88" data-line="11" id="p88.11"></span>ὑγροῦ καὶ θερμοῦ χυμοῦ, καὶ γὰρ καὶ τὸ ἔαρ ἔφη θερμὸν
<span class="lb" data-page="88" data-line="12" id="p88.12"></span>εἶναι καὶ ὑγρὸν, ἐν φθινοπώρῳ δὲ τῆς μελαίνης χολῆς,
<span class="lb" data-page="88" data-line="13" id="p88.13"></span>ξηρᾶς ὑπαρχούσης ὁμοίως τῇ ὥρᾳ. ἔστι μὲν οὖν τις οὐ
<span class="lb" data-page="88" data-line="14" id="p88.14"></span>σμικρὰ ζήτησις καὶ περὶ τῆς τοῦ ἦρος κράσεως, ὅπως λέγεται
<span class="lb" data-page="88" data-line="15" id="p88.15"></span>θερμὸν καὶ ὑγρόν· ἣν διῆλθον ἐπιδεικνὺς ἄμεινον
<span class="lb" data-page="88" data-line="16" id="p88.16"></span>εἶναι λέγειν εὔκρατον αὐτό καὶ δῆλον ὅτι καὶ τὸ αἷμα
<span class="lb" data-page="88" data-line="17" id="p88.17"></span>κατὰ τὸν αὐτὸν λόγον οὐ θερμὸν καὶ ὑγρὸν, ἀλλ᾿ εὔκρατον.
<span class="lb" data-page="88" data-line="18" id="p88.18"></span>ἔτι δὲ μείζων ἂν ζήτησις γένοιτο παραλελειμμένη τοῖς ἐξηγησαμένοις 
<span class="pb" data-page="89" id="p89"></span>
<span class="lb" data-page="89" data-line="1" id="p89.1"></span>τὸ βιβλίον περὶ τοῦ φλέγματος, ὑγροῦ μὲν καὶ ψυχροῦ
<span class="lb" data-page="89" data-line="2" id="p89.2"></span>τὴν σύστασιν ὄντος, ἐν χειμῶσι δὲ γεννωμένου. διὰ τί
<span class="lb" data-page="89" data-line="3" id="p89.3"></span>δὲ ἔφην οὐ σμικρὰν ἔσεσθαι ζήτησιν, ἤδη σοι φράσω. κατὰ
<span class="lb" data-page="89" data-line="4" id="p89.4"></span>τοὺς ἀφορισμοὺς αὐτὸς ὁ Ἱπποκράτης εἶπεν· αἱ κοιλίαι
<span class="lb" data-page="89" data-line="5" id="p89.5"></span>χειμῶνος καὶ ἦρος θερμόταται φύσει καὶ ὕπνοι μακρότατοι.
<span class="lb" data-page="89" data-line="6" id="p89.6"></span>ἐν ταύτῃσι τῇσιν ὥρῃσι καὶ τὰ προσάρματα πλείω δοτέον,
<span class="lb" data-page="89" data-line="7" id="p89.7"></span>καὶ γὰρ τὸ ἔμφυτον θερμὸν πολύ. τροφῆς οὖν πλείονος
<span class="lb" data-page="89" data-line="8" id="p89.8"></span>δεῖται. σημεῖον δὲ αἱ ἡλικίαι καὶ οἱ ἀθληταί. καὶ πάλιν
<span class="lb" data-page="89" data-line="9" id="p89.9"></span>θέρεος καὶ φθινοπώρου σιτία δυσφορώτατα φέρουσι, χειμῶνος
<span class="lb" data-page="89" data-line="10" id="p89.10"></span>ῥήϊστα, ἦρος δεύτερον. εἴπερ οὖν ἀληθῆ ταῦτά ἐστι
<span class="lb" data-page="89" data-line="11" id="p89.11"></span>γινώσκομέν τε τὸ φλέγμα, ψυχρὸν ὄντα χυμὸν, οὐκ εὔκρατον,
<span class="lb" data-page="89" data-line="12" id="p89.12"></span>ὥσπερ τὸ αἷμα, πῶς ἐν χειμῶνι γενήσεται πλεῖον;
<span class="lb" data-page="89" data-line="13" id="p89.13"></span>
<span class="milestone ed2page" data-n="122" data-unit="ed2page" id="ed2page.122"></span>ἐχρῆν γὰρ ἐκ τῆς καλῶς πεφθείσης τροφῆς αἷμα
<span class="lb" data-page="89" data-line="14" id="p89.14"></span>γεννᾶσθαι μᾶλλον, οὐ φλέγμα. τίς οὖν ἡ λύσις τῆς ἀπορίας;
<span class="lb" data-page="89" data-line="15" id="p89.15"></span>ἐμοὶ μὲν δοκεῖ, θερμόταται μὲν αἱ κοιλίαι χειμῶνός
<span class="lb" data-page="89" data-line="16" id="p89.16"></span>εἰσι τῷ κατὰ φύσιν θερμῷ, τουτέστιν εὐκρατότατοι. τὰ
<span class="lb" data-page="89" data-line="17" id="p89.17"></span>δὲ μόρια τοῦ σώματος ψύχεται μᾶλλον ἐν χειμῶνι· τισὶ
<span class="lb" data-page="89" data-line="18" id="p89.18"></span>δὲ καὶ ἡ γαστὴρ αὐτὴ δι᾿ ὁδοιπορίαν, ἢ ἔνδειαν ἀμφιεσμάτων, 
<span class="pb" data-page="90" id="p90"></span>
<span class="lb" data-page="90" data-line="1" id="p90.1"></span>ἢ ἐπιτηδευμάτων ἰδέαν, ἢ τοιοῦτό τι. καταδύεται
<span class="lb" data-page="90" data-line="2" id="p90.2"></span>γοῦν ἅπασα μὲν ἡ τοῦ περιέχοντος ψύξις ἕως πλείστου·
<span class="lb" data-page="90" data-line="3" id="p90.3"></span>τισὶ δὲ καὶ μέχρι τῶν κατὰ τὴν γαστέρα χωρίων, ὡς εἴρηται·
<span class="lb" data-page="90" data-line="4" id="p90.4"></span>ὥστε, κἂν πεφθῇ καλῶς ἐν τῇ κοιλίᾳ τὰ ληφθέντα σιτία,
<span class="lb" data-page="90" data-line="5" id="p90.5"></span>κατά γε τὴν ἐν ἥπατι μεταβολὴν οὐκ ἀκριβῆ τὸν τῆς
<span class="lb" data-page="90" data-line="6" id="p90.6"></span>αἱματώσεως λαμβάνει κόσμον, ἀλλ᾿ ἀποτυγχάνεταί τι κατ᾿
<span class="lb" data-page="90" data-line="7" id="p90.7"></span>αὐτήν. ἔτι δὲ μᾶλλον αἱ καθ᾿ ὅλον τὸ σῶμα φλέβες οὐχ
<span class="lb" data-page="90" data-line="8" id="p90.8"></span>ὁμοίως αὐτὸ μεταβάλλουσιν ἐψυγμέναι. προσέρχεται δὲ
<span class="lb" data-page="90" data-line="9" id="p90.9"></span>τούτῳ καὶ τὸ πλῆθος τῶν ἐδεσμάτων ὦν προσφέρονται χειμῶνος
<span class="lb" data-page="90" data-line="10" id="p90.10"></span>ἅμα ταῖς ποιότησι φλεγματικωτέραις οὔσαις. χέδροπα
<span class="lb" data-page="90" data-line="11" id="p90.11"></span>γὰρ ἐσθίουσιν ἐν χειμῶνι πολλὰ ἄρτου τε πολὺ
<span class="lb" data-page="90" data-line="12" id="p90.12"></span>πλέον ἢ κατὰ τὰς ἄλλας ὥρας, σεμίδαλίν τε καὶ ῥυήματα
<span class="lb" data-page="90" data-line="13" id="p90.13"></span>καὶ λάχανα, γογγυλίδας τε καὶ κρέα πολλὰ, τινὰ μὲν ἄντικρυς
<span class="lb" data-page="90" data-line="14" id="p90.14"></span>φλεγματώδη, καθάπερ τὰ προβάτεια, τινὰ δὲ, εἰ μὴ
<span class="lb" data-page="90" data-line="15" id="p90.15"></span>καλῶς κατεργασθείη, καθάπερ τὰ τῶν ὑῶν καὶ μάλιστα
<span class="lb" data-page="90" data-line="16" id="p90.16"></span>τῶν χοίρων, καὶ βολβοὺς δὲ καὶ κοχλίας καὶ τυρὸν ἄλλα
<span class="lb" data-page="90" data-line="17" id="p90.17"></span>τέ τινα τοιαῦτα πολλὰ δι᾿ ὅλου τοῦ χειμῶνος ἐσθίουσιν
<span class="lb" data-page="90" data-line="18" id="p90.18"></span>ἑτοίμως φλεγματούμενα. καὶ μέντοι καὶ πίνουσι πλεῖστοι
<span class="lb" data-page="90" data-line="19" id="p90.19"></span>τὸν νέον οἶνον, ἐπιτήδειον ὄντα καὶ αὐτὸν εἰς φλέγματος 
<span class="pb" data-page="91" id="p91"></span>
<span class="lb" data-page="91" data-line="1" id="p91.1"></span>γένεσιν, ὥστε καὶ διὰ ταῦτα φλέγμα πλεονάζει κατὰ τὸν
<span class="lb" data-page="91" data-line="2" id="p91.2"></span>χειμῶνα. 
</p>
<span class="lb rule" data-page="91" data-line="3" id="p91.3"></span>
</section>
<section id="s1.36" title="Chapter 1.36">
<span class="lb head" data-page="91" data-line="4" id="p91.4"></span>
<blockquote class="quote lemma">
<span class="lb" data-page="91" data-line="5" id="p91.5"></span>Ἔχει μὲν οὖν ταῦτα πάντα ἀΐδια τὸ σῶμα τοῦ ἀνθρώπου.
<span class="lb" data-page="91" data-line="6" id="p91.6"></span>ὑπὸ δὲ τῆς ὥρης περιϊσταμένης ποτὲ μὲν πλείω γίγνεται
<span class="lb" data-page="91" data-line="7" id="p91.7"></span>σφοῖν αὐτὰ ἑωυτέων, ποτὲ δὲ ἐλάσσω, ἕκαστα κατὰ
<span class="lb" data-page="91" data-line="8" id="p91.8"></span>μέρος τε καὶ κατὰ φύσιν.
</blockquote>
<span class="lb rule" data-page="91" data-line="9" id="p91.9"></span>
<p>
<span class="lb" data-page="91" data-line="10" id="p91.10"></span>Ἅπαντα, φησὶν, ἔχει τὰ εἰρημένα, τουτέστι τοὺς τέσσαρας
<span class="lb" data-page="91" data-line="11" id="p91.11"></span>χυμοὺς, τὸ σῶμα τοῦ ἀνθρώπου διὰ παντὸς τοῦ βίου·
<span class="lb" data-page="91" data-line="12" id="p91.12"></span>τοῦτο γὰρ αὐτῷ σημαίνει τὸ ἀΐδια· πλείω δὲ γίγνεται καὶ
<span class="lb" data-page="91" data-line="13" id="p91.13"></span>ἐλάττω ταῦτα κατὰ τὰς τῶν ὡρῶν μεταβολάς. τὸ γὰρ
<span class="lb" data-page="91" data-line="14" id="p91.14"></span>ὑπὸ τῆς ὥρης περιϊσταμένης ταὐτὸ δηλοῖ τῷ μεθισταμένης,
<span class="lb" data-page="91" data-line="15" id="p91.15"></span>ὅπερ ἐστὶ μεταβαλλούσης τε καὶ καθισταμένης εἰς ἑτέραν
<span class="lb" data-page="91" data-line="16" id="p91.16"></span>τινὰ τὴν ἐχομένην αὐτῆς. πλείω δὲ καὶ ἐλάττω ταῦτα γίγνεσθαί
<span class="lb" data-page="91" data-line="17" id="p91.17"></span>φησι κατὰ μέρος τε καὶ κατὰ φύσιν. ἔνιοι μὲν
<span class="lb" data-page="91" data-line="18" id="p91.18"></span>ἤκουσαν τὸ κατὰ μέρος ἐπὶ τῶν τοῦ σώματος εἰρῆσθαι 
<span class="pb" data-page="92" id="p92"></span>
<span class="lb" data-page="92" data-line="1" id="p92.1"></span>μορίων, ἔνιοι δὲ τὸ ἐναντίον τῷ κατὰ φύσιν, ἵν᾿ ὁ λόγος
<span class="lb" data-page="92" data-line="2" id="p92.2"></span>ᾖ τοιοῦτος· τοὺς εἰρημένους τέτταρας χυμοὺς ἔχει μὲν
<span class="lb" data-page="92" data-line="3" id="p92.3"></span>ἀεὶ τὸ σῶμα τοῦ ἀνθρώπου, πλείους δὲ καὶ ἐλάττους κατά
<span class="lb" data-page="92" data-line="4" id="p92.4"></span>τε τὰ μέρη τοῦ ἐνιαυτοῦ καὶ κατὰ τὴν φύσιν. ὅπερ, ἂν
<span class="lb" data-page="92" data-line="5" id="p92.5"></span>ἐξαλλάξας τις τὴν λέξιν εἴπῃ, τὴν διάνοιαν ἕξει χρησίμην
<span class="lb" data-page="92" data-line="6" id="p92.6"></span>τε καὶ ἀληθῆ. τὸ γὰρ πλῆθος τῶν χυμῶν ὑπαλλάττεται
<span class="lb" data-page="92" data-line="7" id="p92.7"></span>κατά τε τὰς ὥρας κατὰ φύσιν διοικουμένου τοῦ ἐνιαυτοῦ
<span class="lb" data-page="92" data-line="8" id="p92.8"></span>καὶ κατὰ τὰ μέρη τοῦ ὅλου ἐνιαυτοῦ· κἂν μὴ κατὰ φύσιν
<span class="lb" data-page="92" data-line="9" id="p92.9"></span>διοικῆται, διαφορὰ κατὰ τὴν ποσότητα γίγνεται τῶν χυμῶν.
<span class="lb" data-page="92" data-line="10" id="p92.10"></span>ἐγχωρεῖ δὲ καὶ κατὰ τῶν ὡρῶν ἀκοῦσαι τὰ μέρη. 
</p>
<span class="lb rule" data-page="92" data-line="11" id="p92.11"></span>
</section>
<section id="s1.37" title="Chapter 1.37">
<span class="lb head" data-page="92" data-line="12" id="p92.12"></span>
<blockquote class="quote lemma">
<span class="lb" data-page="92" data-line="13" id="p92.13"></span>
<span class="milestone ed2page" data-n="123" data-unit="ed2page" id="ed2page.123"></span>Ὥσπερ γὰρ ὁ ἐνιαυτὸς μετέχει μὲν πᾶς πάντων καὶ τῶν
<span class="lb" data-page="92" data-line="14" id="p92.14"></span>θερμῶν καὶ τῶν ψυχρῶν καὶ τῶν ξηρῶν καὶ τῶν ὑγρῶν.
<span class="lb" data-page="92" data-line="15" id="p92.15"></span>οὐδὲ γὰρ ἂν μείνειε τουτέων οὐδὲν οὐδένα χρόνον ἄνευ
<span class="lb" data-page="92" data-line="16" id="p92.16"></span>πάντων τῶν ἐνεόντων ἐν τῷδε τῷ κόσμῳ, ἀλλ᾿ εἰ ἕν τι
<span class="lb" data-page="92" data-line="17" id="p92.17"></span>ἐκλίποι, πάντα ἂν ἀφανισθείη. ἀπὸ γὰρ τῆς αὐτέης ἀνάγκης
<span class="lb" data-page="92" data-line="18" id="p92.18"></span>πάντα ξυνέστηκέ τε καὶ τρέφεται ἀπ᾿ ἀλλήλων.
</blockquote>
<span class="lb rule" data-page="92" data-line="19" id="p92.19"></span>
<span class="pb" data-page="93" id="p93"></span>
<p>
<span class="lb" data-page="93" data-line="1" id="p93.1"></span>
<span class="milestone ed1page" data-n="16" data-unit="ed1page" id="ed1page.16"></span>Τὸ θερμὸν καὶ τὸ ψυχρὸν καὶ τὸ ξηρὸν καὶ τὸ ὑγρὸν οὐ
<span class="lb" data-page="93" data-line="2" id="p93.2"></span>τὸ κατὰ τὴν ἐπικράτειαν ὀνομαζόμενόν τε καὶ νοούμενον, ἀλλὰ
<span class="lb" data-page="93" data-line="3" id="p93.3"></span>τὸ στοιχειῶδες λέγων καὶ κατὰ τὴν προκειμένην λέξιν ἐδήλωσε
<span class="lb" data-page="93" data-line="4" id="p93.4"></span>τὸν ἐνιαυτὸν εἰπὼν ἅπαντα πάντων μετέχειν. οὐ
<span class="lb" data-page="93" data-line="5" id="p93.5"></span>γὰρ τῶν κατ᾿ ἐπικράτειαν ἁπάντων ἅπας ὁ ἐνιαυτὸς μετέχει,
<span class="lb" data-page="93" data-line="6" id="p93.6"></span>ἀλλὰ τῶν στοιχειωδῶν, ὅλος μὲν χειμὼν ὑγροῦ καὶ
<span class="lb" data-page="93" data-line="7" id="p93.7"></span>ψυχροῦ, τὸ δὲ θέρος τῶν ἐναντίων, ξηροῦ τε καὶ θερμοῦ,
<span class="lb" data-page="93" data-line="8" id="p93.8"></span>ὁ δὲ φθινόπωρος ψυχροῦ τε καὶ ξηροῦ. ἔτι δὲ σαφέστερον
<span class="lb" data-page="93" data-line="9" id="p93.9"></span>ἐδήλωσε τοῦτο κἀν τῷ φάναι διαφθαρήσεσθαι καὶ τὰ
<span class="lb" data-page="93" data-line="10" id="p93.10"></span>ἄλλα φθάσαντος ἑνὸς ἐξ αὐτῶν ἀπολέσθαι, τῶν μὲν γὰρ
<span class="lb" data-page="93" data-line="11" id="p93.11"></span>στοιχείων ἑνὸς ἀπολλυμένου διαφθαρήσεσθαι τὸ ἐξ αὐτῶν
<span class="lb" data-page="93" data-line="12" id="p93.12"></span>συγκείμενον ἀληθὲς φάναι, τῶν δὲ κατ᾿ ἐπικράτειαν οὐκ
<span class="lb" data-page="93" data-line="13" id="p93.13"></span>ἀληθές. αὐτὸ γὰρ τοὐναντίον ἀληθές ἐστιν, ὅταν ἀπόληταί
<span class="lb" data-page="93" data-line="14" id="p93.14"></span>τι τῶν κατ᾿ ἐπικράτειαν λεγομένων, σώζεσθαι τὸ ἀντικείμενον
<span class="lb" data-page="93" data-line="15" id="p93.15"></span>αὐτῷ. θέρους μὲν γὰρ οὐκ ὄντος ὁ χειμών ἐστι,
<span class="lb" data-page="93" data-line="16" id="p93.16"></span>χειμῶνος δὲ τὸ θέρος, καὶ τοῦ μὲν ἦρος τὸ φθινόπωρον,
<span class="lb" data-page="93" data-line="17" id="p93.17"></span>τοῦ δὲ φθινοπώρου τὸ ἔαρ. εἰ δὲ τελέως ἀπόλλυται τὸ θερμὸν
<span class="lb" data-page="93" data-line="18" id="p93.18"></span>στοιχεῖον, παγήσεται μὲν τὸ ὑγρὸν, ὅτι μηκέτι θερμὸν 
<span class="pb" data-page="94" id="p94"></span>
<span class="lb" data-page="94" data-line="1" id="p94.1"></span>ὑπάρχει, ἀπολεῖται δὲ παντάπασιν ὁ ἥλιος, οὐδὲν δὲ οὔτε
<span class="lb" data-page="94" data-line="2" id="p94.2"></span>φυτὸν οὔτε ζῶον ὑπολειφθήσεται. κατὰ δὲ τὸν αὐτὸν λόγον,
<span class="lb" data-page="94" data-line="3" id="p94.3"></span>εἰ τὸ ψυχρὸν ἀπόλοιτο στοιχεῖον, ἅπαντα πῦρ ἔσται,
<span class="lb" data-page="94" data-line="4" id="p94.4"></span>καὶ εἰ τὸ ξηρὸν, ὕδωρ ἔσται πάντα, καὶ οὕτω διαφθαρήσεται
<span class="lb" data-page="94" data-line="5" id="p94.5"></span>τὰ κατὰ τὸν κόσμον ἅπαντα γεννητὰ σώματα. διὰ
<span class="lb" data-page="94" data-line="6" id="p94.6"></span>τοῦτ᾿ οὖν ἐξ ἀλλήλων ἔφη τρέφεσθαι τὰ κατ᾿ αὐτὸν σώματα
<span class="lb" data-page="94" data-line="7" id="p94.7"></span>στοιχειώδη. τὸ μὲν γὰρ ἀκριβὲς στοιχεῖον ἐπινοεῖται μᾶλλον
<span class="lb" data-page="94" data-line="8" id="p94.8"></span>ἢ ὑπάρχει. τὸ δ᾿ ὀλίγου δεῖν ἐκείνῳ ταὐτὸ ἕν τι τῶν
<span class="lb" data-page="94" data-line="9" id="p94.9"></span>ὑπαρχόντων ἐστίν. ἐὰν γοῦν ἀκριβῶς ὑγρὸν καὶ ψυχρὸν
<span class="lb" data-page="94" data-line="10" id="p94.10"></span>ἐπινοήσῃς γιγνόμενον τὸ ὕδωρ, οὐδὲ ὕδωρ ἔτι φυλαχθήσεται·
<span class="lb" data-page="94" data-line="11" id="p94.11"></span>παγήσεται γὰρ αὐτίκα καὶ στήσεται καὶ ῥέον παύσεται.
<span class="lb" data-page="94" data-line="12" id="p94.12"></span>κἂν τὴν γῆν ὡσαύτης νοήσῃς ἀκριβῶς ξηρὰν καὶ ψυχρὰν,
<span class="lb" data-page="94" data-line="13" id="p94.13"></span>σκληρότερον ἀδάμαντος ἔσται τὸ τοιοῦτο σῶμα. καὶ μὴν
<span class="lb" data-page="94" data-line="14" id="p94.14"></span>εἰ τοιαύτη γένοιτο, τῶν φυτῶν ἡ γένεσις παύσεται· παυσαμένης
<span class="lb" data-page="94" data-line="15" id="p94.15"></span>δ᾿ αὐτῆς καὶ ἡ τῶν ζώων διαφθαρήσεται τροφὴ,
<span class="lb" data-page="94" data-line="16" id="p94.16"></span>καὶ εἴπερ αὐτὴ, δηλονότι καὶ αὐτὰ τὰ ζῶα. κατ᾿ ἐπικράτειαν
<span class="lb" data-page="94" data-line="17" id="p94.17"></span>οὖν νοουμένου στοιχείου τοῦ ξηροῦ καὶ ψυχροῦ καὶ 
<span class="pb" data-page="95" id="p95"></span>
<span class="lb" data-page="95" data-line="1" id="p95.1"></span>ἡ ἐν τῷ κόσμῳ γῆ λέγεται ξηρὸν εἶναι καὶ ψυχρὸν σῶμα
<span class="lb" data-page="95" data-line="2" id="p95.2"></span>καὶ τὸ ὕδωρ ὑγρόν. ἀλλὰ καὶ αὐτὸ τὸ πῦρ μετέχει τινὸς
<span class="lb" data-page="95" data-line="3" id="p95.3"></span>ἀερώδους οὐσίας, ὥσπερ καὶ καπνώδους, καὶ μέντοι καὶ
<span class="lb" data-page="95" data-line="4" id="p95.4"></span>προφανῶς ὑγρότητος εἰς θρέψιν δεῖται, καθάπερ αἱ κατὰ
<span class="lb" data-page="95" data-line="5" id="p95.5"></span>τοὺς λύχνους φλόγες δηλοῦσι. τὰ τοῦ κόσμου οὖν στοιχεῖα
<span class="lb" data-page="95" data-line="6" id="p95.6"></span>τὴν τροφὴν ἐξ ἀλλήλων ἔχοντά ἐστι καὶ διὰ τοῦτο καὶ ὁ
<span class="lb" data-page="95" data-line="7" id="p95.7"></span>Πλάτων εἶπεν· αὐτὸ γὰρ ἑαυτῷ τροφὴν τὴν ἑαυτοῦ καὶ
<span class="lb" data-page="95" data-line="8" id="p95.8"></span>φθίσιν παρέχον καὶ πάντα ἐν αὐτῷ καὶ ὑπ᾿ αὐτοῦ καὶ
<span class="lb" data-page="95" data-line="9" id="p95.9"></span>πάσχον καὶ δρῶν ἐκ τέχνης γέγονεν. 
</p>
<span class="lb rule" data-page="95" data-line="10" id="p95.10"></span>
</section>
<section id="s1.38" title="Chapter 1.38">
<span class="lb head" data-page="95" data-line="11" id="p95.11"></span>
<blockquote class="quote lemma">
<span class="lb" data-page="95" data-line="12" id="p95.12"></span>
<span class="milestone ed2page" data-n="124" data-unit="ed2page" id="ed2page.124"></span>Οὕτω δὲ καὶ εἴ τι ἐκ τοῦ ἀνθρώπου ἐκλίποι τουτέων
<span class="lb" data-page="95" data-line="13" id="p95.13"></span>τῶν συγγεγονότων, οὐκ ἂν δύναιτο ζῇν ὁ ἄνθρωπος.
</blockquote>
<span class="lb rule" data-page="95" data-line="14" id="p95.14"></span>
<p>
<span class="lb" data-page="95" data-line="15" id="p95.15"></span>Συγγεγονότα κέκληκε τὸ αἷμα καὶ τὸ φλέγμα καὶ τὰς
<span class="lb" data-page="95" data-line="16" id="p95.16"></span>χολὰς, ἐπειδὴ τὴν πρώτην διάπλασιν ἔσχε τὸ κυούμενον ἐκ
<span class="lb" data-page="95" data-line="17" id="p95.17"></span>τοῦ τῆς μητρὸς αἵματος, ἁπάντων μετέχοντος, αὔξησίν τε
<span class="lb" data-page="95" data-line="18" id="p95.18"></span>καὶ τροφὴν ὁμοίως. ἐὰν μὲν οὖν ἀπόλλυται παντάπασιν ἐκ
<span class="lb" data-page="95" data-line="19" id="p95.19"></span>τοῦ σώματος ἡμῶν ἤτοι τὸ ὑγρὸν, ἢ τὸ ξηρὸν, ἢ τὸ 
<span class="pb" data-page="96" id="p96"></span>
<span class="lb" data-page="96" data-line="1" id="p96.1"></span>θερμὸν, ἢ τὸ ψυχρὸν, αὐτίκα οἱ χυμοὶ διαφθαρήσονται,
<span class="lb" data-page="96" data-line="2" id="p96.2"></span>κατ᾿ ἐπικράτησιν, οὐκ εἰλικρινῶς οὐδ᾿ ἀκριβῶς ὄντες ὑγροὶ
<span class="lb" data-page="96" data-line="3" id="p96.3"></span>καὶ ξηροὶ καὶ θερμοὶ καὶ ψυχροί. τὸ γοῦν φλέγμα ὑγρὸν
<span class="lb" data-page="96" data-line="4" id="p96.4"></span>καὶ ψυχρὸν εἶναι λέγομεν, οὐχ ὡς μὴ μετέχον τῶν ἐναντίων,
<span class="lb" data-page="96" data-line="5" id="p96.5"></span>ἀλλ᾿ ὡς ἐπικρατούμενον ὑπὸ τούτων. καὶ εἴ γε ψυχρὸν
<span class="lb" data-page="96" data-line="6" id="p96.6"></span>ἀκριβῶς ἦν μόνον, ὡς κρύσταλλος ἂν ἐπεπήγει, καθάπερ
<span class="lb" data-page="96" data-line="7" id="p96.7"></span>γε καὶ εἰ ἀκριβῶς ὑγρὸν ἦν, οὐκ ἂν εἶχε πάχος οὐδὲ γλισχρότητα.
<span class="lb" data-page="96" data-line="8" id="p96.8"></span>κατὰ τὰ αὐτὰ δὲ κἀπὶ τῶν χολῶν· ἥ τε γὰρ
<span class="lb" data-page="96" data-line="9" id="p96.9"></span>ξανθὴ. ξηρὰ ἥ τε μέλαινα ξηρὰ καὶ γεώδης εἶναι λέγεται,
<span class="lb" data-page="96" data-line="10" id="p96.10"></span>μετέχουσα δηλονότι καὶ ὑγρότητος, ἢ οὐκ ἂν ἦν χυμὸς,
<span class="lb" data-page="96" data-line="11" id="p96.11"></span>ἀλλὰ καὶ στερεὸν σῶμα, ὡς ὁ ἀδάμας. οὕτω δὲ καὶ ψυχρὰ
<span class="lb" data-page="96" data-line="12" id="p96.12"></span>λέγεται, διότι πλέον ἐν αὐτῇ ψυχρότητός ἐστιν, ἢ θερμότητος.
<span class="lb" data-page="96" data-line="13" id="p96.13"></span>εἰ γοῦν ἀκριβῶς ἦν ψυχρὰ, κρυστάλλου ἂν δίκην
<span class="lb" data-page="96" data-line="14" id="p96.14"></span>ἐπεπήγει. καὶ τί δεῖ περὶ τούτων λέγειν; αὐτὸ γὰρ τὸ
<span class="lb" data-page="96" data-line="15" id="p96.15"></span>αἷμα τὸ δοκοῦν εὐκρατότατον λέγεται τοιοῦτο, ὅτι μηδὲν
<span class="lb" data-page="96" data-line="16" id="p96.16"></span>ἐπικρατεῖ μεγάλως ἐν αὐτῷ τῶν ἐναντίων ἀλλήλοις, μήτε
<span class="lb" data-page="96" data-line="17" id="p96.17"></span>τὸ θερμὸν τοῦ ψυχροῦ, μήτε τὸ ψυχρὸν τοῦ θερμοῦ, μήτε
<span class="lb" data-page="96" data-line="18" id="p96.18"></span>τὸ ὑγρὸν τοῦ ξηροῦ, μήτε τὸ ξηρὸν τοῦ ὑγροῦ. ἐπεὶ τοίνυν 
<span class="pb" data-page="97" id="p97"></span>
<span class="lb" data-page="97" data-line="1" id="p97.1"></span>δεῖται καὶ τὸ αἷμα αὐτὸ τῶν τεττάρων ποιοτήτων, ὑγρότητος
<span class="lb" data-page="97" data-line="2" id="p97.2"></span>καὶ ξηρότητος καὶ θερμότητος καὶ ψυχρότητος, εὔδηλον
<span class="lb" data-page="97" data-line="3" id="p97.3"></span>ὅτι καὶ τῆς τῶν ἄλλων χυμῶν δεήσεται μίξεως. καὶ
<span class="lb" data-page="97" data-line="4" id="p97.4"></span>διὰ τοῦτο τὸ εὐκρατότατον αἷμα μεθέξει τι καὶ φλέγματος
<span class="lb" data-page="97" data-line="5" id="p97.5"></span>καὶ χολῆς ξανθῆς καὶ μελαίνης. ἔστι δὲ καὶ ἕτερός τις
<span class="lb" data-page="97" data-line="6" id="p97.6"></span>λόγος φυσικὸς, οὐ σμικρὰν ἔχων πιθανότητα, καθ᾿ ὃν εἰς
<span class="lb" data-page="97" data-line="7" id="p97.7"></span>ἠθῶν ἐπιτηδείων γένεσιν οἱ τέτταρες ἀποδείκνυνται χυμοὶ
<span class="lb" data-page="97" data-line="8" id="p97.8"></span>χρήσιμοι. προαποδεῖξαι δὲ χρὴ πάλιν ἐν αὐτῷ ταῖς τοῦ
<span class="lb" data-page="97" data-line="9" id="p97.9"></span>σώματος κράσεσιν ἑπόμενα τὰ τῆς ψυχῆς ἤθη, περὶ οὗ καὶ
<span class="lb" data-page="97" data-line="10" id="p97.10"></span>ἡμῖν ἑτέρωθι γέγραπται. τούτου τοίνυν ὑποκειμένου τὸ
<span class="lb" data-page="97" data-line="11" id="p97.11"></span>μὲν ὀξὺ καὶ συνετὸν ἐν τῇ ψυχῇ διὰ τὸν χολώδη χυμὸν
<span class="lb" data-page="97" data-line="12" id="p97.12"></span>ἔσται, τὸ δ᾿ ἑδραῖον καὶ βέβαιον διὰ τὸν μελαγχολικὸν, τὸ
<span class="lb" data-page="97" data-line="13" id="p97.13"></span>δ᾿ ἁπλοῦν καὶ ἠλιθιώτερον διὰ τὸ αἷμα. τοῦ δὲ φλέγματος
<span class="lb" data-page="97" data-line="14" id="p97.14"></span>ἡ φύσις εἰς μὲν ἠθοποιΐαν ἄχρηστος, ἀναγκαίαν δὲ
<span class="lb" data-page="97" data-line="15" id="p97.15"></span>φαίνεται τὴν γένεσιν ἔχειν ἐν τῇ πρώτῃ μεταβολῇ τῶν
<span class="lb" data-page="97" data-line="16" id="p97.16"></span>σιτίων. 
</p>
<span class="lb rule" data-page="97" data-line="17" id="p97.17"></span>
</section>
<section id="s1.39" title="Chapter 1.39">
<span class="lb head" data-page="97" data-line="18" id="p97.18"></span>
<blockquote class="quote lemma">
<span class="lb" data-page="97" data-line="19" id="p97.19"></span>Ἰσχύει δὲ ἐν τῷ ἐνιαυτῷ ποτὲ μὲν ὁ χειμὼν μάλιστα, ποτὲ 
<span class="pb" data-page="98" id="p98"></span>
<span class="lb" data-page="98" data-line="1" id="p98.1"></span>δὲ τὸ ἔαρ, ποτὲ δὲ τὸ θέρος, ποτὲ δὲ τὸ φθινόπωρον.
<span class="lb" data-page="98" data-line="2" id="p98.2"></span>οὕτω δὲ καὶ ἐν τῷ ἀνθρώπῳ ποτὲ μὲν τὸ φλέγμα ἰσχύει,
<span class="lb" data-page="98" data-line="3" id="p98.3"></span>ποτὲ δὲ τὸ αἷμα, ποτὲ δὲ χολὴ, πρῶτον μὲν ἡ ξανθὴ,
<span class="lb" data-page="98" data-line="4" id="p98.4"></span>ἔπειτα δὲ ἡ μέλαινα καλεομένη.
</blockquote>
<span class="lb rule" data-page="98" data-line="5" id="p98.5"></span>
<p>
<span class="lb" data-page="98" data-line="6" id="p98.6"></span>Σαφὴς ἡ ῥῆσίς ἐστιν ἐπιδεικνύναι πειρωμένου τἀνδρὸς,
<span class="lb" data-page="98" data-line="7" id="p98.7"></span>ὥσπερ ἐν τῷ ἐνιαυτῷ ποτὲ μὲν ὑγρὸν καὶ τὸ ψυχρὸν
<span class="lb" data-page="98" data-line="8" id="p98.8"></span>
<span class="milestone ed2page" data-n="125" data-unit="ed2page" id="ed2page.125"></span> ἐπικρατεῖ καὶ καλεῖται χειμὼν ἡ τοιαύτη τοῦ
<span class="lb" data-page="98" data-line="9" id="p98.9"></span>ἔτους ὥρα, ποτὲ δὲ τὸ ὑγρὸν καὶ θερμὸν, ἡνίκα τὸ ἔαρ
<span class="lb" data-page="98" data-line="10" id="p98.10"></span>ἐστὶ, ποτὲ δὲ τὸ ξηρὸν καὶ θερμὸν, ὅπερ ὀνομάζεται θέρος.
<span class="lb" data-page="98" data-line="11" id="p98.11"></span>ὕστατον δ᾿ ἐπ᾿ αὐτοῖς τὸ ξηρὸν καὶ τὸ ψυχρὸν ἐν
<span class="lb" data-page="98" data-line="12" id="p98.12"></span>τῷ φθινοπώρῳ· οὕτω καὶ κατὰ τὸν ἄνθρωπον ἐπικρατεῖ
<span class="lb" data-page="98" data-line="13" id="p98.13"></span>φλέγμα μὲν ἐν χειμῶνι, ψυχρὸς καὶ ὑγρὸς χυμός· αἷμα
<span class="lb" data-page="98" data-line="14" id="p98.14"></span>δὲ ἐν ἦρι, θερμὸς καὶ ὑγρὸς χυμός. καὶ χολὴ ξανθὴ μὲν
<span class="lb" data-page="98" data-line="15" id="p98.15"></span>ἐν τῷ θέρει, ξηρὰ καὶ θερμὴ τὴν δύναμιν οὖσα, μέλαινα
<span class="lb" data-page="98" data-line="16" id="p98.16"></span>δ᾿ ἐν τῷ φθινοπώρῳ ξηρὰ καὶ ψυχρὰ, καθάπερ καὶ αὐτὸ
<span class="lb" data-page="98" data-line="17" id="p98.17"></span>τὸ φθινόπωρον. 
</p>
<span class="lb rule" data-page="98" data-line="18" id="p98.18"></span>
</section>
<span class="pb" data-page="99" id="p99"></span>
<section id="s1.40" title="Chapter 1.40">
<span class="lb head" data-page="99" data-line="1" id="p99.1"></span>
<blockquote class="quote lemma">
<span class="lb" data-page="99" data-line="2" id="p99.2"></span>Μαρτύριον δὲ σαφέστατον, εἰ ἐθέλεις δοῦναι τῷ αὐτέῳ
<span class="lb" data-page="99" data-line="3" id="p99.3"></span>ἀνθρώπῳ τὸ αὐτὸ φάρμακον τετράκις τοῦ ἐνιαυτοῦ, ἐμέεταί
<span class="lb" data-page="99" data-line="4" id="p99.4"></span>σοι τοῦ μὲν χειμῶνος φλεγματωδέστατα, τοῦ δὲ ἦρος ὑγρότατα,
<span class="lb" data-page="99" data-line="5" id="p99.5"></span>τοῦ δὲ θέρεος χολωδέστατα, τοῦ δὲ φθινοπώρου μελάντατα.
</blockquote>
<span class="lb rule" data-page="99" data-line="6" id="p99.6"></span>
<p>
<span class="lb" data-page="99" data-line="7" id="p99.7"></span>
<span class="milestone ed1page" data-n="17" data-unit="ed1page" id="ed1page.17"></span>Μαρτύριον δὲ σαφέστατον εἶναί φησι τοῦ προειρημένου
<span class="lb" data-page="99" data-line="8" id="p99.8"></span>λόγου, καθ᾿ ὃν ἐπικρατεῖν ἐν ἑκάστῃ τῶν ὡρῶν
<span class="lb" data-page="99" data-line="9" id="p99.9"></span>ἕνα τινὰ τῶν χυμῶν εἰρήκει, τὸ δοθέντος ἐμετικοῦ φαρμάκου
<span class="lb" data-page="99" data-line="10" id="p99.10"></span>αὐτῷ τετράκις ἐν μὲν τῷ χειμῶνι φλεγματωδέστερον
<span class="lb" data-page="99" data-line="11" id="p99.11"></span>εἶναι τὸν ἔμετον, ὑγρότερον δὲ ἐν ἦρι, καὶ χολωδέστερον
<span class="lb" data-page="99" data-line="12" id="p99.12"></span>μὲν ἐν τῷ θέρει, μελάντερον δὲ ἐν τῷ φθινοπώρῳ. 
</p>
<span class="lb rule" data-page="99" data-line="13" id="p99.13"></span>
</section>
<section id="s1.41" title="Chapter 1.41">
<span class="lb head" data-page="99" data-line="14" id="p99.14"></span>
<blockquote class="quote lemma">
<span class="lb" data-page="99" data-line="15" id="p99.15"></span>Ὀφείλει οὖν τουτέων οὕτως ἐχόντων, ὁκόσα μὲν τῶν νουσημάτων
<span class="lb" data-page="99" data-line="16" id="p99.16"></span>τοῦ χειμῶνος αὔξεται, θέρεος λήγειν, ὁκόσα δὲ
<span class="lb" data-page="99" data-line="17" id="p99.17"></span>θέρεος αὔξεται, χειμῶνος λήγειν, ὁκόσα μὴ αὐτέων ἐν
<span class="lb" data-page="99" data-line="18" id="p99.18"></span>περιόδῳ ἡμερέων ἀπαλλάσσεται. τὴν δὲ περίοδον αὖθις 
<span class="pb" data-page="100" id="p100"></span>
<span class="lb" data-page="100" data-line="1" id="p100.1"></span>φράσω τὴν τῶν ἡμερέων. ὁκόσα δὲ ἦρος γίνεται νουσήματα,
<span class="lb" data-page="100" data-line="2" id="p100.2"></span>προσδέχεσθαι χρὴ φθινοπώρου τὴν ἀπάλλαξιν
<span class="lb" data-page="100" data-line="3" id="p100.3"></span>ἔσεσθαι αὐτέων. ὁκόσα δὲ φθινοπωρινὰ νουσήματα, τουτέων
<span class="lb" data-page="100" data-line="4" id="p100.4"></span>τοῦ ἦρος ἀνάγκη τὴν ἀπάλλαξιν γενέσθαι. ὅ τι δ᾿
<span class="lb" data-page="100" data-line="5" id="p100.5"></span>ἂν τὰς ὥρας ταύτας ὑπερβάλλῃ νούσημα, εἰδέναι χρὴ
<span class="lb" data-page="100" data-line="6" id="p100.6"></span>ἐνιαύσιον αὐτὸ ἐσόμενον.
</blockquote>
<span class="lb rule" data-page="100" data-line="7" id="p100.7"></span>
<p>
<span class="lb" data-page="100" data-line="8" id="p100.8"></span>Ἡ ἀρχὴ τῆς ῥήσεως διττὴν ἔχει γραφήν. ἐνίων μὲν
<span class="lb" data-page="100" data-line="9" id="p100.9"></span>ὀφείλει, ἐνίων δὲ γραφόντων φιλεῖ γοῦν τουτέων οὕτως
<span class="lb" data-page="100" data-line="10" id="p100.10"></span>ἐχόντων, ἐν ἴσῳ τῷ προσήκει. χρῶνται γὰρ ἐνίοτε τῇ
<span class="lb" data-page="100" data-line="11" id="p100.11"></span>φωνῇ ταύτῃ κᾀπὶ τοῦ προσήκει. τὰ δ᾿ ἄλλα τῆς ῥήσεως
<span class="lb" data-page="100" data-line="12" id="p100.12"></span>δῆλα. βούλεται γὰρ αὐτὸς ὅσα χρονίζει νοσήματα καὶ μὴ
<span class="lb" data-page="100" data-line="13" id="p100.13"></span>κατὰ περιόδους ἡμερῶν, ἀλλὰ μηνῶν γίνεται, λύεσθαι ταῦτα
<span class="lb" data-page="100" data-line="14" id="p100.14"></span>κατὰ τὴν ἐναντίαν ὥραν ᾗ συνέστη, τουτέστιν ἑβδόμῳ
<span class="lb" data-page="100" data-line="15" id="p100.15"></span>μηνί. μὴ λυθέντων δ᾿ αὐτῶν, οὕτως ἐνιαύσιον γίγνεσθαί
<span class="lb" data-page="100" data-line="16" id="p100.16"></span>φησι τὸ νόσημα. τὸ δ᾿ ἐνιαύσιον ὄνομα δύναται μὲν δηλοῦν
<span class="lb" data-page="100" data-line="17" id="p100.17"></span>καὶ τὸν μετὰ ἐνιαυτὸν τῆς πρώτης ἑαυτοῦ γενέσεως
<span class="lb" data-page="100" data-line="18" id="p100.18"></span>λυόμενον. δύναται δὲ καὶ τὸ κατὰ περίοδον ἐνιαυτῶν ἑπτὰ, 
<span class="pb" data-page="101" id="p101"></span>
<span class="lb" data-page="101" data-line="1" id="p101.1"></span>ὡς τὰ μηνῶν. ἔλεγε γοῦν καὶ κατὰ τοὺς ἀφορισμοὺς ᾧδε.
<span class="lb" data-page="101" data-line="2" id="p101.2"></span>τὰ πλεῖστα τοῖσι παιδίοισι πάθεα κρίνεται, τὰ μὲν ἐν τεσσαράκοντα
<span class="lb" data-page="101" data-line="3" id="p101.3"></span>ἡμέρῃσι, τὰ δ᾿ ἐν ἑπτὰ μησὶ, τὰ δὲ ἐν ἑπτὰ
<span class="lb" data-page="101" data-line="4" id="p101.4"></span>ἔτεσι, τὰ δὲ πρὸς ἥβην προσάγουσιν. 
</p>
<span class="lb rule" data-page="101" data-line="5" id="p101.5"></span>
</section>
<section id="s1.42" title="Chapter 1.42">
<span class="lb head" data-page="101" data-line="6" id="p101.6"></span>
<blockquote class="quote lemma">
<span class="lb" data-page="101" data-line="7" id="p101.7"></span>
<span class="milestone ed2page" data-n="126" data-unit="ed2page" id="ed2page.126"></span>Καὶ τὸν ἰητρὸν οὕτω χρὴ ἵστασθαι πρὸς τὰ νουσήματα,
<span class="lb" data-page="101" data-line="8" id="p101.8"></span>ὡς ἑκάστου τουτέων ἰσχύοντος ἐν τῷ σώματι
<span class="lb" data-page="101" data-line="9" id="p101.9"></span>κατὰ τὴν ὥρην τὴν ἑωυτοῦ κατὰ φύσιν ἐοῦσαν μάλιστα.
</blockquote>
<span class="lb rule" data-page="101" data-line="10" id="p101.10"></span>
<p>
<span class="lb" data-page="101" data-line="11" id="p101.11"></span>Τὸ χρήσιμον ἅπαντος τοῦ προκειμένου κατὰ τὰς ὥρας
<span class="lb" data-page="101" data-line="12" id="p101.12"></span>λόγου νῦν ἐδίδαξεν ἐν τῇ προκειμένῃ ῥήσει, δηλῶν ὅτι
<span class="lb" data-page="101" data-line="13" id="p101.13"></span>καὶ τὴν αὐτὴν χρείαν ἔχει καὶ ὁ περὶ τῶν ἡλικιῶν καὶ
<span class="lb" data-page="101" data-line="14" id="p101.14"></span>χωρῶν ἐπιτηδευμάτων τε καὶ τῆς ἐφημέρου διαίτης λόγος.
<span class="lb" data-page="101" data-line="15" id="p101.15"></span>πρὸς ἅπαντα γὰρ ταῦτα τὸν ἰατρὸν ἀποβλέποντα χρὴ
<span class="lb" data-page="101" data-line="16" id="p101.16"></span>στοχάζεσθαι τίς ἐπικρατῶν ἐστιν ὁ χυμὸς ἤτοι κατὰ τὸ ποσὸν,
<span class="lb" data-page="101" data-line="17" id="p101.17"></span>ἢ κατὰ τὴν ἑαυτοῦ δύναμιν, ἐν τίνι τε μορίῳ τοῦ
<span class="lb" data-page="101" data-line="18" id="p101.18"></span>σώματος μάλιστα πλεονάζει; τὴν γάρ τοι θεραπείαν ἄριστα 
<span class="pb" data-page="102" id="p102"></span>
<span class="lb" data-page="102" data-line="1" id="p102.1"></span>ἂν οὕτω ποιοῖτο, καθάπερ κᾀν τοῖς θεραπευτικοῖς λογισμοῖς
<span class="lb" data-page="102" data-line="2" id="p102.2"></span>δείκνυται. ὁ Ἱπποκράτης τοῦ σώματος ἡμῶν τὴν
<span class="lb" data-page="102" data-line="3" id="p102.3"></span>φύσιν ἐν τούτῳ τῷ βιβλίῳ προθέμενος εὑρεῖν, ἐχρήσατο
<span class="lb" data-page="102" data-line="4" id="p102.4"></span>μεθόδῳ πρὸς τὴν εὕρεσιν τῇδε. πρῶτον μὲν ἐζήτησε
<span class="lb" data-page="102" data-line="5" id="p102.5"></span>πότερον ἁπλοῦν, ἢ πολυειδές ἐστιν, ἔπειθ᾿ εὑρὼν ὅτι πολυειδὲς,
<span class="lb" data-page="102" data-line="6" id="p102.6"></span>ἐσκέψατο τῶν ἁπλῶν ἐν αὐτῷ τὴν οὐσίαν, ὁποία
<span class="lb" data-page="102" data-line="7" id="p102.7"></span>τίς ἐστι, τουτέστιν ἥντινα δύναμιν ἔχει πρὸς τὸ παθεῖν
<span class="lb" data-page="102" data-line="8" id="p102.8"></span>ὑπό τινος, ἢ δρᾶσαι, καὶ διὰ τοῦτο τῶν θ᾿ ὡρῶν τῶν θ᾿
<span class="lb" data-page="102" data-line="9" id="p102.9"></span>ἡλικιῶν ἐμνημόνευσεν, ἐπισκοπούμενος ὅπως ἔχει τὰ εὑρεθέντα
<span class="lb" data-page="102" data-line="10" id="p102.10"></span>στοιχεῖα πρὸς αὐτάς. εὗρε δὲ καὶ ὅτι τάς τε προῤῥήσεις
<span class="lb" data-page="102" data-line="11" id="p102.11"></span>τῆς λύσεως τῶν νοσημάτων καὶ τὰς θεραπείας ἐπὶ
<span class="lb" data-page="102" data-line="12" id="p102.12"></span>τοὺς αὐτοὺς ἀναφέρειν χρὴ σκοπούς. ἐν δὲ τῷ ζητεῖν τὰ
<span class="lb" data-page="102" data-line="13" id="p102.13"></span>συνθετικὰ τοῦ σώματος ἡμῶν στοιχεῖα καὶ τῶν τοῦ παντὸς
<span class="lb" data-page="102" data-line="14" id="p102.14"></span>ἐμνημόνευσεν, ἅπερ ὄντως ἐστὶ στοιχεῖα. λέγεται γὰρ
<span class="lb" data-page="102" data-line="15" id="p102.15"></span>ἐνίοτε καταχρωμένων ἡμῶν καὶ τὰ καθ᾿ ἕκαστον πρᾶγμα
<span class="lb" data-page="102" data-line="16" id="p102.16"></span>πρὸς διάρτησιν, ἁπλᾶ καὶ πρῶτα μόρια, στοιχεῖα τοῦ πράγματος
<span class="lb" data-page="102" data-line="17" id="p102.17"></span>ἐκείνου, καθάπερ ἁρμονικὰ στοιχεῖα καὶ ῥυθμητικὰ καὶ γεωμετρικὰ
<span class="lb" data-page="102" data-line="18" id="p102.18"></span>καὶ ἀριθμητικὰ καὶ λόγου καὶ φωνῆς καὶ ἀποδείξεως εἰρήκασιν. 
<span class="pb" data-page="103" id="p103"></span>
<span class="lb" data-page="103" data-line="1" id="p103.1"></span>οὕτω δὲ καὶ ἁμάξης ἑκατὸν εἶναι στοιχεῖά φησιν ὁ
<span class="lb" data-page="103" data-line="2" id="p103.2"></span>Πλάτων ὑφ᾿ Ἡσιόδου λελέχθαι γράψαντος
</p>
<div class="l">
<span class="lb" data-page="103" data-line="3" id="p103.3"></span>Ἑκατὸν δέ τε δούραθ᾿ ἁμάξης.</div>
<p>
<span class="lb" data-page="103" data-line="4" id="p103.4"></span>ἅπαντα μὲν τὰ οὕτω λεγόμενα στοιχεῖα καθ᾿ ἕκαστον τῶν
<span class="lb" data-page="103" data-line="5" id="p103.5"></span>πραγμάτων οὐκ ἀκριβῶς ἐστιν ἁπλᾶ καὶ πρῶτα. τὰ δὲ
<span class="lb" data-page="103" data-line="6" id="p103.6"></span>κοινὰ πάντων τῶν ὄντων ἁπλᾶ τε καὶ πρῶτα κατ᾿ ἀλήθειάν
<span class="lb" data-page="103" data-line="7" id="p103.7"></span>εἰσι καὶ κυρίως ὀνομάζεται στοιχεῖα. καλεῖ δὲ ἀπὸ
<span class="lb" data-page="103" data-line="8" id="p103.8"></span>τῶν ποιοτήτων ὁ Ἱπποκράτης αὐτὰ θερμὸν καὶ ψυχρὸν
<span class="lb" data-page="103" data-line="9" id="p103.9"></span>ὑγρόν τε καὶ ξηρὸν, οὐ τὰ μεταξὺ τῶν ἄκρων, ἀλλ᾿ αὐτὰ
<span class="lb" data-page="103" data-line="10" id="p103.10"></span>τὰ ἄκρα, πῦρ δηλονότι καὶ γῆν ὕδωρ τε καὶ ἀέρα. ταύτην
<span class="lb" data-page="103" data-line="11" id="p103.11"></span>οὖν τὴν μέθοδον ὁ Πλάτων ἀξιοῖ μιμεῖσθαι καὶ τὸν
<span class="lb" data-page="103" data-line="12" id="p103.12"></span>περὶ φύσεως ψυχῆς ἐπισκοπούμενον. οὐδὲν γὰρ δύνασθαι
<span class="lb" data-page="103" data-line="13" id="p103.13"></span>τῶν κατὰ μέρος ἄνευ τῆς τοῦ ὅλου φύσεως ἀκριβῶς γνωσθῆναι.
<span class="lb" data-page="103" data-line="14" id="p103.14"></span>παραγράφω δέ σοι καὶ αὐτὴν τὴν τοῦ Πλάτωνος
<span class="lb" data-page="103" data-line="15" id="p103.15"></span>ῥῆσιν ἔχουσαν οὕτως. ΣΩ. ψυχῆς οὖν φύσιν ἀξίως λόγου
<span class="lb" data-page="103" data-line="16" id="p103.16"></span>κατανοῆσαι οἴει δυνατὸν εἶναι ἄνευ τῆς τοῦ ὅλου φύσεως;
<span class="lb" data-page="103" data-line="17" id="p103.17"></span>ΦΑΙ. εἰ μὲν οὖν Ἱπποκράτει τῷ τῶν Ἀσκληπιαδῶν δεῖ 
<span class="pb" data-page="104" id="p104"></span>
<span class="lb" data-page="104" data-line="1" id="p104.1"></span>τι πείθεσθαι, οὐδὲ περὶ σώματος ἄνευ τῆς μεθόδου ταύτης.
<span class="lb" data-page="104" data-line="2" id="p104.2"></span>ΣΩ. καλῶς γὰρ ὦ ἑταῖρε λέγει. χρὴ μέντοι πρὸς τῷ
<span class="lb" data-page="104" data-line="3" id="p104.3"></span>Ἱπποκράτει τὸν λόγον ἐξετάζοντας σκοπεῖν εἰ συμφωνεῖ.
<span class="lb" data-page="104" data-line="4" id="p104.4"></span>ΦΑΙ. φημί. <span class="milestone ed2page" data-n="127" data-unit="ed2page" id="ed2page.127"></span>ΣΩ. καὶ τί ποτε λέγει Ἱπποκράτης
<span class="lb" data-page="104" data-line="5" id="p104.5"></span>τε καὶ ὁ ἀληθὴς λόγος, ἆρ᾿ οὐχ ᾧδε; διανοεῖσθαι χρὴ περὶ
<span class="lb" data-page="104" data-line="6" id="p104.6"></span>ὁτιοῦν φύσεως πρῶτον μὲν εἰ ἁπλοῦν, ἢ πολυειδές ἐστιν,
<span class="lb" data-page="104" data-line="7" id="p104.7"></span>οὗ πέρι βουλησόμεθα εἶναι αὐτοὶ τεχνικοὶ καὶ ἄλλους δυνατοὶ
<span class="lb" data-page="104" data-line="8" id="p104.8"></span>ποιεῖν· ἔπειτα δὲ, ἂν μὲν ἁπλοῦν ᾖ, σκοπεῖν τὴν δύναμιν
<span class="lb" data-page="104" data-line="9" id="p104.9"></span>αὐτοῦ, τίνα πρὸς τί πέφυκεν εἰς τὸ δρᾷν ἔχον, ἢ τίνα
<span class="lb" data-page="104" data-line="10" id="p104.10"></span>εἰς τὸ παθεῖν ὑπὸ τοῦ. ἐὰν δὲ πλείῳ εἴδη ἔχῃ, ταῦτα
<span class="lb" data-page="104" data-line="11" id="p104.11"></span>ἀριθμησάμενοι, ὅπερ ἐφ᾿ ἑνὸς, τοῦτ᾿ ἰδεῖν ἐφ᾿ ἑκάστου, τὸ
<span class="lb" data-page="104" data-line="12" id="p104.12"></span>τί ποιεῖν αὐτὸ πέφυκεν, ἢ τὸ τί παθεῖν ὑπὸ τοῦ. ἀλλὰ
<span class="lb" data-page="104" data-line="13" id="p104.13"></span>ταῦτα Πλάτωνος οὑτωσὶ γράψαντος ἐπιδειξάτω τις ἡμῖν
<span class="lb" data-page="104" data-line="14" id="p104.14"></span>ἐν τίνι βιβλίῳ τοῦ Ἱπποκράτους ἑτέρῳ παρὰ τὸ περὶ φύσιος
<span class="lb" data-page="104" data-line="15" id="p104.15"></span>ἀνθρώπου τὴν μέθοδον ταύτην ἐστὶν εὑρεῖν, ἢ εἴπερ
<span class="lb" data-page="104" data-line="16" id="p104.16"></span>οὐκ ἔχει, μηδένα ζητείτω Πλάτωνος ἀξιοπιστότερον μάρτυρα
<span class="lb" data-page="104" data-line="17" id="p104.17"></span>τοῦ γνήσιον εἶναι τὸ βιβλίον τοῦτο. τά τε γὰρ ἄλλα
<span class="lb" data-page="104" data-line="18" id="p104.18"></span>καὶ τοῖς χρόνοις ἐγγυτάτω γέγονεν ὁ Πλάτων τοῖς Ἱπποκράτους 
<span class="pb" data-page="105" id="p105"></span>
<span class="lb" data-page="105" data-line="1" id="p105.1"></span>μαθηταῖς, ὧν εἴ τινος ἦν τὸ βιβλίον, ἐπεγέγραπτο
<span class="lb" data-page="105" data-line="2" id="p105.2"></span>ἂν τοῦ γράψαντος αὐτὸ τοὔνομα. πρὶν γὰρ τοὺς ἐν Ἀλεξανδρείᾳ
<span class="lb" data-page="105" data-line="3" id="p105.3"></span>τε καὶ Περγάμῳ γενέσθαι βασιλεῖς, ἐπὶ κτήσει παλαιῶν
<span class="lb" data-page="105" data-line="4" id="p105.4"></span>βιβλίων φιλοτιμηθέντας, οὐδέπω ψευδῶς ἐπεγέγραπτο
<span class="lb" data-page="105" data-line="5" id="p105.5"></span>σύγγραμμα. λαμβάνειν δ᾿ ἀρξαμένων μισθῶν τῶν κομιζόντων
<span class="lb" data-page="105" data-line="6" id="p105.6"></span>αὐτοῖς συγγράμματα παλαιοῦ τινος ἀνδρὸς, οὕτως ἤδη
<span class="lb" data-page="105" data-line="7" id="p105.7"></span>πολλὰ ψευδῶς ἐπιγράφοντες ἐκόμιζον. ἀλλ᾿ οὗτοι μὲν οἱ
<span class="lb" data-page="105" data-line="8" id="p105.8"></span>βασιλεῖς μετὰ τὸν Ἀλεξάνδρου γεγόνασι θάνατον. ὁ δὲ
<span class="lb" data-page="105" data-line="9" id="p105.9"></span>Πλάτων ἀνωτέρω τῆς Ἀλεξάνδρου βασιλείας ἐγεγράφει ταῦτα
<span class="lb" data-page="105" data-line="10" id="p105.10"></span>μηδέπω πεπανουργευμένων τῶν ἐπιγραφῶν, ἀλλ᾿ ἑκάστου
<span class="lb" data-page="105" data-line="11" id="p105.11"></span>βιβλίου τὸν ἴδιον γραφέα διὰ τοῦ προγράμματος δηλοῦντος.
<span class="lb" data-page="105" data-line="12" id="p105.12"></span>Πλάτων μὲν οὖν ὁμολογεῖ κατὰ τὴν Ἱπποκράτους μέθοδον
<span class="lb" data-page="105" data-line="13" id="p105.13"></span>ἐπισκοπεῖσθαι περὶ ψυχῆς φύσεως, ὡς ἐκεῖνος περὶ σώματος,
<span class="lb" data-page="105" data-line="14" id="p105.14"></span>ἀδύνατόν τέ φησιν ἄλλως τοῦτο γενέσθαι πρὸ τοῦ
<span class="lb" data-page="105" data-line="15" id="p105.15"></span>γνῶναι τὴν φύσιν τοῦ παντός. ἔνιοι δὲ τοσοῦτον ἡμαρτήκασιν,
<span class="lb" data-page="105" data-line="16" id="p105.16"></span>
<span class="milestone ed1page" data-n="18" data-unit="ed1page" id="ed1page.18"></span> ὡς τὴν οὕτω θαυμαστὴν μέθοδον ἄλλου τινὸς
<span class="lb" data-page="105" data-line="17" id="p105.17"></span>εἶναι νοεῖν, τῷ μήδ᾿ ἀποκνῆσαι γράψαι τὸν εὑρόντα πρῶτον 
<span class="pb" data-page="106" id="p106"></span>
<span class="lb" data-page="106" data-line="1" id="p106.1"></span>οὕτω μέγα καὶ σεμνὸν πρᾶγμα τὴν ἀπόδειξιν αὐτοῦ.
<span class="lb" data-page="106" data-line="2" id="p106.2"></span>πῶς γὰρ οὐ μέγα καὶ σεμνὸν, ἁπάντων γεννητῶν καὶ φθαρτῶν
<span class="lb" data-page="106" data-line="3" id="p106.3"></span>σωμάτων εὑρεῖν στοιχεῖα; πῶς δὲ οὐ πολὺ μεῖζον
<span class="lb" data-page="106" data-line="4" id="p106.4"></span>ἀποδείξεσι πιστώσασθαι; καὶ ταῦτα μηδ᾿ ἐν στίχοις ὅλοις
<span class="lb" data-page="106" data-line="5" id="p106.5"></span>τριακοσίοις, ἀλλ᾿ ἐλάττοσι πολλῷ παραληφθῆναι δυναμένῳ;
<span class="lb" data-page="106" data-line="6" id="p106.6"></span>οὐ γὰρ εἰκός ἐστιν ἐν ἅπασι τοῖς θεραπευτικοῖς καὶ προγνωστικοῖς
<span class="lb" data-page="106" data-line="7" id="p106.7"></span>εὑρήμασιν ὡς ἀποδεδειγμένοις χρῆσθαι τοῖς
<span class="lb" data-page="106" data-line="8" id="p106.8"></span>στοιχείοις τὸν Ἱπποκράτην, μηδαμόθι τὴν ἀπόδειξιν αὐτῶν
<span class="lb" data-page="106" data-line="9" id="p106.9"></span>εἰρηκότα. ταῦτα μὲν οὖν ἐκ περιουσίας εἴρηταί μοι, δεικνύντι
<span class="lb" data-page="106" data-line="10" id="p106.10"></span>γνήσιον Ἱπποκράτους εἶναι τὸ βιβλίον. οὐ μὴν ὡς
<span class="lb" data-page="106" data-line="11" id="p106.11"></span>ἐν ἔργῳ γε τοῦτο σπουδαστέον, ἀλλὰ περὶ τῆς ἀληθείας τῶν
<span class="lb" data-page="106" data-line="12" id="p106.12"></span>ἐν αὐτῷ γεγραμμένων σκεπτέον ἀκριβῶς. τοῦτο δ᾿ ἡμεῖς
<span class="lb" data-page="106" data-line="13" id="p106.13"></span>ἐν τῷ περὶ τῶν καθ᾿ Ἱπποκράτους στοιχείων ἐπράξαμεν, ὃ
<span class="lb" data-page="106" data-line="14" id="p106.14"></span>παρὰ πᾶσι τοῖς πεπαιδευμένοις εὐδοκιμοῦν ὁρῶντες οἱ βάσκανοι
<span class="lb" data-page="106" data-line="15" id="p106.15"></span>ψυχρὰν αὐτοῦ ἀπολογίαν ἐποίησαν, οὐκ εἶναι φάσκοντες
<span class="lb" data-page="106" data-line="16" id="p106.16"></span>Ἱπποκράτους τὸ βιβλίον. ἀλλ᾿ ὅτι γε ταῦτα ἐτίθετο
<span class="lb" data-page="106" data-line="17" id="p106.17"></span>καὶ πρὸς ταῦτα ἀποβλέπων ἀεὶ τὰ κατὰ μέρος ἔγραψε
<span class="lb" data-page="106" data-line="18" id="p106.18"></span>πάντα τῶν ὁμολογουμένων ἐστίν. ἐπεὶ δὲ ὑπὸ ἀναισχυντίας 
<span class="pb" data-page="107" id="p107"></span>
<span class="lb" data-page="107" data-line="1" id="p107.1"></span>καὶ τοῖς ὑπὲρ πάντων ὁμολογουμένοις τε καὶ συμφωνουμένοις
<span class="lb" data-page="107" data-line="2" id="p107.2"></span>ἀντιλέγουσιν οἱ βάσκανοι, διὰ τοῦτο πραγματείαν ἑτέραν ἐποίησα,
<span class="lb" data-page="107" data-line="3" id="p107.3"></span>τοὐπίγραμμα τοιοῦτο ἔχουσαν, ὅτι καὶ κατ᾿ ἄλλα συγγράμματα
<span class="lb" data-page="107" data-line="4" id="p107.4"></span>τὴν αὐτὴν δόξαν ὁ Ἱπποκράτης ἔχων φαίνεται τῇ
<span class="lb" data-page="107" data-line="5" id="p107.5"></span>κατὰ τὸ περὶ φύσιος ἀνθρώπου. 
</p>
<span class="lb rule" data-page="107" data-line="6" id="p107.6"></span>
</section>
</section>
<span class="pb" data-page="108" id="p108"></span>
<section id="s2" title="Book 2">
<section id="s2.Prooemium" title="Chapter 2.Prooemium">
<h1>ΙΠΠΟΚΡΑΤΟΥΣ ΠΕΡΙ ΦΥΣΙΟΣ ΑΝΘΡΩΠΟΥ
<br/>ΒΙΒΛΙΟΝ ΚΑΙ ΓΑΛΗΝΟΥ
<br/>ΕΙΣ ΑΥΤΟ ΥΠΟΜΝΗΜΑ Β.
</h1>
<p>
<span class="lb" data-page="108" data-line="1" id="p108.1"></span>
<span class="milestone ed2page" data-n="128" data-unit="ed2page" id="ed2page.128"></span>Προοίμιον Γαλήνου. Αὐτὸ μὲν τὸ
<span class="lb" data-page="108" data-line="2" id="p108.2"></span>περὶ φύσιος ἀνθρώπου βιβλίον ἐν τῷ προτέρῳ τῶνδε τῶν
<span class="lb" data-page="108" data-line="3" id="p108.3"></span>ὑπομνημάτων ἐξήγημαι. νυνὶ δὲ τὰ προσκείμενα κακῶς
<span class="lb" data-page="108" data-line="4" id="p108.4"></span>αὐτῷ προχειριοῦμαι, συγκείμενα καὶ αὐτὰ μετὰ διασκευῆς.
<span class="lb" data-page="108" data-line="5" id="p108.5"></span>ἓν μὲν γάρ ἐστι μικρὸν βιβλίον ἐν ᾧ περὶ τῆς τῶν ὑγιαινόντων
<span class="lb" data-page="108" data-line="6" id="p108.6"></span>διαίτης γέγραπται καὶ δοκεῖ Πολύβου εἶναι σύγγραμμα 
<span class="pb" data-page="109" id="p109"></span>
<span class="lb" data-page="109" data-line="1" id="p109.1"></span>τοῦ Ἱπποκράτους μαθητοῦ. τὸ δὲ μεταξὺ τούτου τε καὶ
<span class="lb" data-page="109" data-line="2" id="p109.2"></span>τοῦ περὶ φύσιος ἀνθρώπου, διεσκεύασται παρεγγεγραμμένον
<span class="lb" data-page="109" data-line="3" id="p109.3"></span>ὑπὸ τοῦ πρῶτον συνθέντος ἐς ταὐτὸ τὰ δύο ταῦτα βιβλίδια,
<span class="lb" data-page="109" data-line="4" id="p109.4"></span>τὸ περὶ φύσιος ἀνθρώπου τοῦ Ἱπποκράτους αὐτὸ σύγγραμμα
<span class="lb" data-page="109" data-line="5" id="p109.5"></span>καὶ τὸ Πολύβου περὶ διαίτης ὑγιεινῆς. ἐν γὰρ τῷ κατὰ
<span class="lb" data-page="109" data-line="6" id="p109.6"></span>τοὺς Ἀτταλικούς τε καὶ Πτολεμαϊκοὺς βασιλέας χρόνῳ πρὸς
<span class="lb" data-page="109" data-line="7" id="p109.7"></span>ἀλλήλους ἀντιφιλοτιμουμένους περὶ κτήσεως βιβλίων ἡ
<span class="lb" data-page="109" data-line="8" id="p109.8"></span>περὶ τὰς ἐπιγραφάς τε καὶ διασκευὰς αὐτῶν ἤρξατο γίγνεσθαι
<span class="lb" data-page="109" data-line="9" id="p109.9"></span>ῥᾳδιουργία τοῖς ἕνεκα τοῦ λαβεῖν ἀργύριον ἀναφέρουσιν
<span class="lb" data-page="109" data-line="10" id="p109.10"></span>ὡς τοὺς βασιλεῖς ἀνδρῶν ἐνδόξων συγγράμματα.
<span class="lb" data-page="109" data-line="11" id="p109.11"></span>μικρῶν οὖν ὄντων ἀμφοτέρων τῶν βιβλίων τοῦ
<span class="lb" data-page="109" data-line="12" id="p109.12"></span>περὶ φύσιος ἀνθρώπου καὶ τοῦ περὶ διαίτης ὑγιεινῆς,
<span class="lb" data-page="109" data-line="13" id="p109.13"></span>εὐκαταφρόνητον ἑκάτερον τοῦτο εἶναί τις δόξας διὰ τὴν
<span class="lb" data-page="109" data-line="14" id="p109.14"></span>σμικρότητα συνέθηκεν ἐς ταὐτὸ ἄμφω. καί τις ἴσως
<span class="lb" data-page="109" data-line="15" id="p109.15"></span>ἄλλος, ἢ καὶ αὐτὸς ὁ πρῶτος αὐτὰ συνθεὶς, παρενέθηκέ
<span class="lb" data-page="109" data-line="16" id="p109.16"></span>τινα μεταξὺ τῶν δύο ταυτὶ τὰ νῦν προχειρίζεσθαι
<span class="lb" data-page="109" data-line="17" id="p109.17"></span>μέλλοντα. 
</p>
</section>
<span class="pb" data-page="110" id="p110"></span>
<section id="s2.1" title="Chapter 2.1">
<span class="lb head" data-page="110" data-line="1" id="p110.1"></span>
<blockquote class="quote lemma">
<span class="lb" data-page="110" data-line="2" id="p110.2"></span>
<span class="milestone ed2page" data-n="129" data-unit="ed2page" id="ed2page.129"></span>Εἰδέναι χρὴ καὶ τάδε πρὸς ἐκείνοισιν, ὅτι ὁκόσα
<span class="lb" data-page="110" data-line="3" id="p110.3"></span>πλησμονὴ τίκτει νουσήματα, κένωσις ἰῆται· ὁκόσα δὲ ἀπὸ
<span class="lb" data-page="110" data-line="4" id="p110.4"></span>κενώσιος γίνεται νουσήματα, πλησμονὴ ἰῆται· ὁκόσα δὲ
<span class="lb" data-page="110" data-line="5" id="p110.5"></span>ἀπὸ ταλαιπωρίης γίνεται, ἀνάπαυσις ἰῆται· ὁκόσα δὲ
<span class="lb" data-page="110" data-line="6" id="p110.6"></span>ὑπερτέρη ἀργίη νουσήματα τίκτει, ταλαιπωρίη ἰῆται. τὸ
<span class="lb" data-page="110" data-line="7" id="p110.7"></span>δὲ ξύμπαν γνῶναι δεῖ τὸν ἰητρὸν ἐναντίον ἵστασθαι τοῖσι
<span class="lb" data-page="110" data-line="8" id="p110.8"></span>καθεστηκόσι καὶ νουσήμασι καὶ εἴδεσι καὶ ὥρῃσι καὶ
<span class="lb" data-page="110" data-line="9" id="p110.9"></span>ἡλικίῃσι καὶ τὰ ξυντείνοντα λύειν καὶ τὰ λελυμένα ξυντείνειν.
<span class="lb" data-page="110" data-line="10" id="p110.10"></span>οὕτω γὰρ ἂν μάλιστα τὸ κάμνον ἀναπαύοιτο, ἥ τε
<span class="lb" data-page="110" data-line="11" id="p110.11"></span>ἴησις τοῦτό μοι δοκέει εἶναι.
</blockquote>
<span class="lb rule" data-page="110" data-line="12" id="p110.12"></span>
<p>
<span class="lb" data-page="110" data-line="13" id="p110.13"></span>Ταύτης ὅλης τῆς ῥήσεως ἑκάστου στίχου Διοσκουρίδης
<span class="lb" data-page="110" data-line="14" id="p110.14"></span>προέγραψε σημεῖον ὃ καλοῦσιν ὀβελὸν, οἵῳ σημείῳ καὶ Ἀρίσταρχος
<span class="lb" data-page="110" data-line="15" id="p110.15"></span>ἐχρήσατο παρὰ τῷ ποιητῇ πρὸς τοὺς ὑποπτευομένους
<span class="lb" data-page="110" data-line="16" id="p110.16"></span>ὑπ᾿ αὐτοῦ στίχους. ταῦτα μὲν ὁ Διοσκουρίδης ἔγραψεν,
<span class="lb" data-page="110" data-line="17" id="p110.17"></span>εἰκάζων εἶναι τὴν προκειμένην ῥῆσιν Ἱπποκράτους
<span class="lb" data-page="110" data-line="18" id="p110.18"></span>τοῦ Θεσσαλοῦ υἱέος. δύο γὰρ υἱοὶ οὗτοι γεγόνασι τοῦ μεγάλου 
<span class="pb" data-page="111" id="p111"></span>
<span class="lb" data-page="111" data-line="1" id="p111.1"></span>Ἱπποκράτους, Θεσσαλὸς καὶ Δράκων, ὧν ἑκάτεροι
<span class="lb" data-page="111" data-line="2" id="p111.2"></span>πάλιν Ἱπποκράτεις ἐγέννησαν. ταῦτα μὲν τὰ κατὰ τὴν ῥῆσιν
<span class="lb" data-page="111" data-line="3" id="p111.3"></span>εἰρημένα. προσήκει δέ που καὶ ἡμῖν ἐπισκέψασθαι
<span class="lb" data-page="111" data-line="4" id="p111.4"></span>περὶ αὐτῶν, ἑκάστην τῶν λέξεων ἰδίᾳ προειρησαμένοις, ὁκόσα
<span class="lb" data-page="111" data-line="5" id="p111.5"></span>πλησμονὴ τίκτει νουσήματα, κένωσις ἰῆται. οὐ ταὐτόν ἐστι
<span class="lb" data-page="111" data-line="6" id="p111.6"></span>φάναι συνεκτικὸν αἴτιον νόσων εἶναι πλησμονήν τε καὶ κένωσιν,
<span class="lb" data-page="111" data-line="7" id="p111.7"></span>ἕκαστόν τε καὶ τῶν ἐφεξῆς εἰρημένων, τῷ γίγνεσθαί
<span class="lb" data-page="111" data-line="8" id="p111.8"></span>τι διὰ πλησμονὴν, ἤ τι τῶν ἄλλων. ἀληθὲς μὲν γὰρ τὸ
<span class="lb" data-page="111" data-line="9" id="p111.9"></span>γίγνεσθαί. τινα νοσήματα διὰ πλησμονὴν, ἢ ὑπὸ πλησμονῆς.
<span class="lb" data-page="111" data-line="10" id="p111.10"></span>οὐδὲν γὰρ διήνεγκεν οὕτως ἢ ἐκείνως εἰπεῖν, οὐκ ἀληθὲς
<span class="lb" data-page="111" data-line="11" id="p111.11"></span>δὲ συνεκτικὸν αἴτιον εἶναι νοσήματος πλησμονήν. ἡ μὲν
<span class="lb" data-page="111" data-line="12" id="p111.12"></span>γὰρ νόσος αὐτὴ διάθεσίς τίς ἐστιν ἐν ζώου σώματι, πρώτως
<span class="lb" data-page="111" data-line="13" id="p111.13"></span>βλάπτουσα τὴν ἐνέργειαν, ὡς ἐν τῷ περὶ τῆς τῶν νοσημάτων
<span class="lb" data-page="111" data-line="14" id="p111.14"></span>διαφορᾶς γράμματι δέδεικται. πλησμονὴ δὲ πρώτως
<span class="lb" data-page="111" data-line="15" id="p111.15"></span>μὲν ἐνέργειαν οὐ βλάπτει, καθότι δέδεικται καὶ τοῦτο
<span class="lb" data-page="111" data-line="16" id="p111.16"></span>πάλιν ἐν τῷ περὶ πλήθους λόγῳ· διὰ μέσης δέ τινος ἑτέρας
<span class="lb" data-page="111" data-line="17" id="p111.17"></span>διαθέσεως, ἥντινα διάθεσιν Ἐρασίστρατος μὲν ἑτέρως,
<span class="lb" data-page="111" data-line="18" id="p111.18"></span>Ἀσκληπιάδης δ᾿ ἑτέρως, οἱ πνευματικοὶ δ᾿ ὀνομασθέντες 
<span class="pb" data-page="112" id="p112"></span>
<span class="lb" data-page="112" data-line="1" id="p112.1"></span>ἰατροὶ κατ᾿ ἄλλον τρόπον προτίθενται γίγνεσθαι. λέλεκται
<span class="lb" data-page="112" data-line="2" id="p112.2"></span>δὲ καὶ ἡμῖν ἐπὶ πλέον, ὅπως ὑφ᾿ ἑκατέρου πλήθους νοσήματα
<span class="lb" data-page="112" data-line="3" id="p112.3"></span>γίγνεται. διττὸν γὰρ ἐδείχθη τὸ πλῆθος, ὡς μὲν
<span class="lb" data-page="112" data-line="4" id="p112.4"></span>πρὸς τὴν δύναμιν ἕτερον, ὡς δὲ πρὸς τὴν κοιλότητα τῶν
<span class="lb" data-page="112" data-line="5" id="p112.5"></span>ἀγγείων ἕτερον. τὸ μὲν οὖν ὡς πρὸς τὴν δύναμιν εἰς
<span class="lb" data-page="112" data-line="6" id="p112.6"></span>διαφθοράς τε τοὺς χυμοὺς ἄγει καὶ ῥεῦμα τοῖς ἀσθενεστέροις
<span class="lb" data-page="112" data-line="7" id="p112.7"></span>ἐν τῷ σώματι μορίοις ἐπιπέμπει. τὸ δ᾿ ὡς πρὸς τὸ
<span class="lb" data-page="112" data-line="8" id="p112.8"></span>ἔγχυμα τάς τ᾿ ἀναστομώσεις τε καὶ τὰς ῥήξεις τῶν ἀγγείων
<span class="lb" data-page="112" data-line="9" id="p112.9"></span>ἐργάζεται καί ποτε θανάτους ἐξαιφνιδίους, ὅταν ἀποφράξῃ
<span class="lb" data-page="112" data-line="10" id="p112.10"></span>τὰς διαπνοὰς τοῦ σώματος. ἴασις οὖν λέγεται καὶ τῶν
<span class="lb" data-page="112" data-line="11" id="p112.11"></span>ποιούντων τὰς νόσους, οὐ μόνον αὐτῶν τῶν ἤδη γεγενημένων
<span class="lb" data-page="112" data-line="12" id="p112.12"></span>νόσων. εἰ δὲ τῷ κυρίῳ κατ᾿ αὐτῶν ὀνόματι χρῶτό τις,
<span class="lb" data-page="112" data-line="13" id="p112.13"></span>προηγούμενα τῶν νόσων ἐρεῖ τὰ τοιαῦτα τῶν αἰτιῶν, ὥσπερ
<span class="lb" data-page="112" data-line="14" id="p112.14"></span>Ἀθήναιος. ὑφ᾿ οὗ δὲ πάλιν αὐτὰ ταῦτα τὰ προηγούμενα
<span class="lb" data-page="112" data-line="15" id="p112.15"></span>
<span class="milestone ed1page" data-n="19" data-unit="ed1page" id="ed1page.19"></span>γίγνεται, προκαταρκτικά τε καὶ προκατάρχοντα καλέσεις
<span class="lb" data-page="112" data-line="16" id="p112.16"></span>
<span class="milestone ed2page" data-n="130" data-unit="ed2page" id="ed2page.130"></span>. πλῆθος γὰρ ἐδεσμάτων, ἀπεψίαι τε καὶ
<span class="lb" data-page="112" data-line="17" id="p112.17"></span>λουτρὰ καὶ γυμνάσια μὴ κατὰ καιρὸν γιγνόμενα καὶ πανθ᾿
<span class="lb" data-page="112" data-line="18" id="p112.18"></span>ὅσα διῆλθον ἐν τῷ περὶ τῶν προκαταρκτικῶν αἰτιῶν ὑπομνήματι, ﻿
<span class="pb" data-page="113" id="p113"></span>
<span class="lb" data-page="113" data-line="1" id="p113.1"></span>τῶν προηγουμένων αἰτιῶν ἑκάστης νόσου γίνεται
<span class="lb" data-page="113" data-line="2" id="p113.2"></span>ποιητικά. ὁκόσα δὲ ὑπὸ κενώσιος γίγνεται νουσήματα,
<span class="lb" data-page="113" data-line="3" id="p113.3"></span>πλησμονὴ ἰῆται. οὐ κυρίως δοκεῖ κεχρῆσθαι τῷ τῆς πλησμονῆς
<span class="lb" data-page="113" data-line="4" id="p113.4"></span>ὀνόματι νῦν ὁ γράψας τὴν ῥῆσιν ταύτην, πάντων
<span class="lb" data-page="113" data-line="5" id="p113.5"></span>εἰωθότων οὐ μόνον ἰατρῶν, ἀλλὰ καὶ τῶν ἄλλων Ἑλλήνων
<span class="lb" data-page="113" data-line="6" id="p113.6"></span>τὸ τῆς πλησμονῆς ὄνομα μᾶλλόν πως ἐπιφέρειν ταῖς ὑπερβολαῖς
<span class="lb" data-page="113" data-line="7" id="p113.7"></span>τῆς συμμέτρου ποσότητος, οὐ μήν γε τὴν κένωσιν
<span class="lb" data-page="113" data-line="8" id="p113.8"></span>ἐπανορθοῦσθαι διὰ τῆς ἐναντίας ἀμετρίας. ἄκουσον οὖν
<span class="lb" data-page="113" data-line="9" id="p113.9"></span>ἐφεξῆς τὸν συναγορεύοντα ταῖς ἀμετρίαις λόγον. ὄντων γάρ
<span class="lb" data-page="113" data-line="10" id="p113.10"></span>τινων συμμέτρων σιτίων, ὡς πρὸς τὴν τοῦδέ τινος ἕξιν,
<span class="lb" data-page="113" data-line="11" id="p113.11"></span>ὑγιαίνοντος μὲν ἔνδεια καὶ ὑπερβολὴ κατὰ τὴν πρὸς ταῦτα
<span class="lb" data-page="113" data-line="12" id="p113.12"></span>παραβολὴν νοηθήσεται, ὁ δὲ κενωθεὶς εἰ μέλλοι πληροῦσθαι,
<span class="lb" data-page="113" data-line="13" id="p113.13"></span>τὴν ποσότητα τῆς ἔμπροσθεν ὑπαρχούσης αὐτῷ συμμετρίας
<span class="lb" data-page="113" data-line="14" id="p113.14"></span>αὐξηθήσεται. ἐὰν γὰρ ὅσα πρὶν κενωθῆναι προσεφέρετο
<span class="lb" data-page="113" data-line="15" id="p113.15"></span>τὰ σιτία, τοσαῦτα καὶ νῦν προσφέρηται, τὸ κενωθὲν
<span class="lb" data-page="113" data-line="16" id="p113.16"></span>οὐδέποτε ἀναπληρώσει. τεχνίτου δέ ἐστι μετρίως ποιήσασθαι
<span class="lb" data-page="113" data-line="17" id="p113.17"></span>τὴν παραύξησιν αὐτῶν, καὶ μήτε παρὰ καιρὸν ἐμπιπλάναι
<span class="lb" data-page="113" data-line="18" id="p113.18"></span>μήτ᾿ ἐξαίφνης τε καὶ ἀθρόως τὸ κενωθέν. δοκοῦσι 
<span class="pb" data-page="114" id="p114"></span>
<span class="lb" data-page="114" data-line="1" id="p114.1"></span>δ᾿ ἔνιοι τῶν ἰατρῶν τὰς κενώσεις μηδέποτε νόσων
<span class="lb" data-page="114" data-line="2" id="p114.2"></span>αἰτίας γίγνεσθαι. μόνας γὰρ ἐργάζεσθαί φασιν αὐτὰς τῆς
<span class="lb" data-page="114" data-line="3" id="p114.3"></span>μὲν δυνάμεως ἀῤῥωστίαν, τῆς δ᾿ ἕξεως τοῦ σώματος ἰσχνότητα,
<span class="lb" data-page="114" data-line="4" id="p114.4"></span>μηδὲν δὲ τῶν νοσημάτων ὑπ᾿ ἐνδείας γίγνεσθαι. ἀλλ᾿
<span class="lb" data-page="114" data-line="5" id="p114.5"></span>οὗτοί γε οὐχ ὁρῶσι τὰς γιγνομένας νόσους τοῖς ἀμέτρως
<span class="lb" data-page="114" data-line="6" id="p114.6"></span>κενωθεῖσιν. ἑτοίμως τε γὰρ καὶ ἐπὶ ταῖς τυχούσαις προφάσεσι
<span class="lb" data-page="114" data-line="7" id="p114.7"></span>καταψύχοντα καὶ πάλιν ἐκκαίονται ταχέως καὶ
<span class="lb" data-page="114" data-line="8" id="p114.8"></span>κόποις ἁλίσκονται ῥᾳδίως καὶ πᾶσι τοῖς ἔξωθεν αἰτίοις,
<span class="lb" data-page="114" data-line="9" id="p114.9"></span>ὥσπερ γε καὶ ὑπὸ ἀγρυπνίας καὶ λύπης καὶ ἀπεψίας καὶ
<span class="lb" data-page="114" data-line="10" id="p114.10"></span>ὀργῆς εἰς νόσους ἄγονται μᾶλλον οὗτοι τῶν εὐεκτούντων.
<span class="lb" data-page="114" data-line="11" id="p114.11"></span>ὁκόσα δὲ ἀπὸ ταλαιπωρίης γίγνεται, ἀνάπαυσις ἰῆται. ταλαιπωρίας
<span class="lb" data-page="114" data-line="12" id="p114.12"></span>δηλονότι κέκληκε τὰς κατὰ τὰς ἀμέτρους κινήσεις
<span class="lb" data-page="114" data-line="13" id="p114.13"></span>γινομένας. ὅτι δ᾿ ἀναπαύεσθαι χρὴ τοὺς οὕτω διατεθέντας
<span class="lb" data-page="114" data-line="14" id="p114.14"></span>ἅπαντες οἱ ἄνθρωποι γινώσκουσι καὶ πράττουσι,
<span class="lb" data-page="114" data-line="15" id="p114.15"></span>μηδὲ πυθέσθαι τῶν ἰατρῶν δεόμενοι. δέδεικται δ᾿ ἡμῖν
<span class="lb" data-page="114" data-line="16" id="p114.16"></span>ὅτι καὶ τὰ ἄλογα ζῶα, οὐ μόνον ἄνθρωποι, διὰ τῶν ἐναντίων
<span class="lb" data-page="114" data-line="17" id="p114.17"></span>τοῖς βλάψασι τὰς βλάβας ἐπανορθοῦνται. ὁκόσα δὲ 
<span class="pb" data-page="115" id="p115"></span>
<span class="lb" data-page="115" data-line="1" id="p115.1"></span>ὑπερτέρη ἀργίη νουσήματα τίκτει, ταλαιπωρίη ἰῆται. οὐδ᾿
<span class="lb" data-page="115" data-line="2" id="p115.2"></span>ἡ ἀργία πρώτως τε καὶ δι᾿ ἑαυτῆς, ἀλλὰ διὰ μέσου τοῦ
<span class="lb" data-page="115" data-line="3" id="p115.3"></span>πλήθους ἐργάζεται τὰς νόσους. ἧττόν τε γὰρ διαφοροῦνται
<span class="lb" data-page="115" data-line="4" id="p115.4"></span>τοῖς ἀργοῦσι τὰ τοῦ σώματος μόρια, ἀῤῥωστότερά τε γίγνονται
<span class="lb" data-page="115" data-line="5" id="p115.5"></span>ὡς ἑκάτερον ὑπ᾿ αὐτῆς γίγνεσθαι πλῆθος. ἡ τοίνυν
<span class="lb" data-page="115" data-line="6" id="p115.6"></span>ἀμετροτέρα κίνησις ἰσχυροτέραν μὲν οὐκ ἐργάζεται τὴν
<span class="lb" data-page="115" data-line="7" id="p115.7"></span>δύναμιν, ἐκκενοῖ δὲ τὴν περιουσίαν τῶν ἀθροισθέντων ὑγρῶν.
<span class="lb" data-page="115" data-line="8" id="p115.8"></span>εὔδηλον οὖν ὅτι εἰ καὶ κατ᾿ αὐτὴν βραχὺ πλεονάσειεν ἢ
<span class="lb" data-page="115" data-line="9" id="p115.9"></span>προσήκει τῆς συμμέτρου κινήσεως, κοπώδη μὲν ἠρέμα διὰ
<span class="lb" data-page="115" data-line="10" id="p115.10"></span>ταύτης γενέσθαι τὸν ἄνθρωπον, οὐ μὴν πυρέξαι γε. τὸ δὲ
<span class="lb" data-page="115" data-line="11" id="p115.11"></span>ξύμπαν γνῶναι δεῖ τὸν ἰητρὸν ἐναντίον ἵστασθαι τοῖσι καθεστηκόσι
<span class="lb" data-page="115" data-line="12" id="p115.12"></span>νουσήμασι καὶ εἴδεσι καὶ ὥρῃσι καὶ ἡλικίῃσιν.
<span class="lb" data-page="115" data-line="13" id="p115.13"></span>εἴδεσιν ἔοικε λέγειν ταῖς τοῦ σώματος φύσεσιν, ὧν τὴν οὐσίαν
<span class="lb" data-page="115" data-line="14" id="p115.14"></span>ἐν τῇ τῶν τεττάρων στοιχείων κράσει δεδείχαμεν εἶναι.
<span class="lb" data-page="115" data-line="15" id="p115.15"></span>νοσήματα μὲν οὖν ἅπαντα διὰ τῶν ἐναντίων ταῖς δυνάμεσιν,
<span class="lb" data-page="115" data-line="16" id="p115.16"></span>οὐ ταῖς προχείροις φαντασίαις ἐδείχθη θεραπευόμενα.
<span class="lb" data-page="115" data-line="17" id="p115.17"></span>φύσις δὲ σώματος, ὅπερ ἐστὶν ἡ κρᾶσις, οὐ πᾶσα διὰ τῶν
<span class="lb" data-page="115" data-line="18" id="p115.18"></span>ἐναντίων ἐπανορθοῦται, ὥσπερ οὐ δ᾿ ὧραι καὶ ἡλικίαι. 
<span class="pb" data-page="116" id="p116"></span>
<span class="lb" data-page="116" data-line="1" id="p116.1"></span>γίγνονται μὲν γάρ τινες εὔκρατοι, καθάπερ καὶ δύσκρατοί
<span class="lb" data-page="116" data-line="2" id="p116.2"></span>τινες ἕτεραι, τῶν μὲν εὐκράτων ἡ εὐκρασία φυλάττεται διὰ
<span class="lb" data-page="116" data-line="3" id="p116.3"></span>τῶν ὁμοίων, τῶν δὲ δυσκράτων ἡ δυσκρασία διὰ τῶν ἐναντίων
<span class="lb" data-page="116" data-line="4" id="p116.4"></span>ἐπανορθοῦται. διώρισται δὲ <span class="milestone ed2page" data-n="131" data-unit="ed2page" id="ed2page.131"></span>περὶ τούτων ἐν
<span class="lb" data-page="116" data-line="5" id="p116.5"></span>τῇ τῶν ὑγιεινῶν πραγματείᾳ. καὶ τὰ ξυντείνοντα λύειν καὶ
<span class="lb" data-page="116" data-line="6" id="p116.6"></span>τὰ λελυμένα ξυντείνειν. οὐ κατὰ τὸ πρέπον ἐποιήσατο τὴν
<span class="lb" data-page="116" data-line="7" id="p116.7"></span>τῶν νοσημάτων ἀντίθεσιν. τῷ μὲν γὰρ ξυντείνοντι τὰ
<span class="lb" data-page="116" data-line="8" id="p116.8"></span>λύοντα, τῷ δὲ λελυμένῳ τὰ ξυντεταμένα κατὰ ἀντίθεσιν
<span class="lb" data-page="116" data-line="9" id="p116.9"></span>οἰκείως ὀνομάζεται. λέγεται δὲ τὰ μὲν ξυντείνοντα καὶ
<span class="lb" data-page="116" data-line="10" id="p116.10"></span>λύοντα κυρίως ἐπὶ τῶν αἰτιῶν, οὐκέτ᾿ ἐπ᾿ αὐτῶν τῶν βλαπτομένων
<span class="lb" data-page="116" data-line="11" id="p116.11"></span>σωμάτων, ἔμπαλιν δὲ τὰ συντεταμένα καὶ λελυμένα,
<span class="lb" data-page="116" data-line="12" id="p116.12"></span>κατὰ τῶν ἤδη βεβλαμμένων, ἔπειτα τὰ συντεινόμενα
<span class="lb" data-page="116" data-line="13" id="p116.13"></span>καὶ λυόμενα σωμάτων ἐστὶν, οὐ νοσημάτων ὀνόματα συντεινομένων
<span class="lb" data-page="116" data-line="14" id="p116.14"></span>καὶ λελυμένων, ὥσπερ γε καὶ τὸ σκληρὸν καὶ
<span class="lb" data-page="116" data-line="15" id="p116.15"></span>τὸ μαλακὸν, ἀραιόν τε καὶ πυκνὸν, ὑπὲρ ὧν εἴρηται κάλλιον
<span class="lb" data-page="116" data-line="16" id="p116.16"></span>ἐν τῷ ἕκτῳ τῶν ἐπιδημιῶν ἐν τῇδε τῇ λέξει· δέρματος
<span class="lb" data-page="116" data-line="17" id="p116.17"></span>σκληροῦ μάλαξις, συντεταμένου χάλασις. εἴρηται δὲ ἐν
<span class="lb" data-page="116" data-line="18" id="p116.18"></span>τούτῳ τῷ βιβλίῳ κατὰ τὸ συνεχὲς καὶ περὶ τοῦ στεγνῶσαι, 
<span class="pb" data-page="117" id="p117"></span>
<span class="lb" data-page="117" data-line="1" id="p117.1"></span>ὅπερ ἐστὶν ἐναντίον τῷ ἀραιῶσαι. τοῦτο δ᾿ αὖ πάλιν τῷ
<span class="lb" data-page="117" data-line="2" id="p117.2"></span>πυκνουμένῳ τὴν αὐτὴν ἔχει δύναμιν, ὥσπερ γε καὶ τὸ πεπυκνωμένον
<span class="lb" data-page="117" data-line="3" id="p117.3"></span>τῷ ἐστεγνωμένῳ. 
</p>
<span class="lb rule" data-page="117" data-line="4" id="p117.4"></span>
</section>
<section id="s2.2" title="Chapter 2.2">
<span class="lb head" data-page="117" data-line="5" id="p117.5"></span>
<blockquote class="quote lemma">
<span class="lb" data-page="117" data-line="6" id="p117.6"></span>Αἱ δὲ νοῦσοι γίγνονται αἱ μὲν ἀπὸ διαιτημάτων, αἱ δ᾿ ἀπὸ
<span class="lb" data-page="117" data-line="7" id="p117.7"></span>τοῦ πνεύματος, ὃ εἰσαγόμενοι ζῶμεν.
</blockquote>
<span class="lb rule" data-page="117" data-line="8" id="p117.8"></span>
<p>
<span class="lb" data-page="117" data-line="9" id="p117.9"></span>Διαιτήματα καλοῦσιν ἐνίοτε μὲν αὐτὰ μόνα τὰ σιτία
<span class="lb" data-page="117" data-line="10" id="p117.10"></span>καὶ τὰ ποτὰ, πολλάκις δὲ περιλαμβάνουσιν ἐν τῇ προσηγορίᾳ
<span class="lb" data-page="117" data-line="11" id="p117.11"></span>καὶ τὰ ἐπιτηδεύματα, καὶ νῦν οὕτως εἰρῆσθαι νομιστέον.
<span class="lb" data-page="117" data-line="12" id="p117.12"></span>οὐ γὰρ ἀπὸ μόνων ὧν ἐσθίομέν τε καὶ πίνομεν,
<span class="lb" data-page="117" data-line="13" id="p117.13"></span>ἀλλὰ καὶ ἀπὸ λουτρῶν καὶ γυμνασίων, ἀργίας τε καὶ ἀγρυπνίας
<span class="lb" data-page="117" data-line="14" id="p117.14"></span>καὶ λύπης καὶ θυμοῦ καὶ ψύξεως καὶ ἐγκαύσεως αἱ
<span class="lb" data-page="117" data-line="15" id="p117.15"></span>νόσοι γίγνονται. πολλάκις δ᾿ ἀπὸ τοῦ πνεύματος μόνου
<span class="lb" data-page="117" data-line="16" id="p117.16"></span>κατὰ τὴν εἰσπνοὴν ἡ βλάβη γίγνεται, καθάπερ ἐν τοῖς
<span class="lb" data-page="117" data-line="17" id="p117.17"></span>χαρωνείοις ὀνομαζομένοις χωρίοις. 
</p>
<span class="lb rule" data-page="117" data-line="18" id="p117.18"></span>
</section>
<span class="pb" data-page="118" id="p118"></span>
<section id="s2.3" title="Chapter 2.3">
<span class="lb head" data-page="118" data-line="1" id="p118.1"></span>
<blockquote class="quote lemma">
<span class="lb" data-page="118" data-line="2" id="p118.2"></span>Τὴν δὲ διάγνωσιν ἐκατέρων ὧδε χρὴ ποιέεσθαι. ὁκόταν
<span class="lb" data-page="118" data-line="3" id="p118.3"></span>μὲν ὑπὸ ἑνὸς νουσήματος πολλοὶ ἄνθρωποι ἁλίσκωνται
<span class="lb" data-page="118" data-line="4" id="p118.4"></span>κατὰ τὸν αὐτὸν χρόνον, τὴν αἰτίην χρὴ ἀνατιθέναι τουτέῳ
<span class="lb" data-page="118" data-line="5" id="p118.5"></span>ὅ τι ἂν κοινότατόν ἐστι καὶ μάλιστα αὐτέῳ πάντες
<span class="lb" data-page="118" data-line="6" id="p118.6"></span>χρεώμεθα. ἔστι δὲ τοῦτο ὃ ἀναπνέομεν. φανερὸν γὰρ
<span class="lb" data-page="118" data-line="7" id="p118.7"></span>δὴ ὅτι τά γε διαιτήματα ἑκάστου ἡμέων οὐκ αἰτία ἐστὶν,
<span class="lb" data-page="118" data-line="8" id="p118.8"></span>ὅτε ἅπτεται πάντων ἡ νοῦσος ἑξῆς καὶ τῶν νεωτέρων
<span class="lb" data-page="118" data-line="9" id="p118.9"></span>καὶ τῶν πρεσβυτέρων καὶ γυναικῶν καὶ ἀνδρῶν. ὁμοίως
<span class="lb" data-page="118" data-line="10" id="p118.10"></span>δὲ καὶ τῶν θωρησσομένων καὶ τῶν ὑδροποτεόντων καὶ
<span class="lb" data-page="118" data-line="11" id="p118.11"></span>τῶν μᾶζαν ἐσθιόντων καὶ τῶν ἄρτον σιτεόντων καὶ τῶν
<span class="lb" data-page="118" data-line="12" id="p118.12"></span>πολλὰ ταλαιπωρεόντων καὶ τῶν ὀλίγα. οὐκ ἂν οὖν τά
<span class="lb" data-page="118" data-line="13" id="p118.13"></span>γε διαιτήματα <span class="milestone ed1page" data-n="20" data-unit="ed1page" id="ed1page.20"></span>αἴτια εἴη, ὁκόταν διαιτώμενοι
<span class="lb" data-page="118" data-line="14" id="p118.14"></span>οἱ ἄνθρωποι πάντα τρόπον, ἁλίσκωνται ὑπὸ τῆς αὐτέης
<span class="lb" data-page="118" data-line="15" id="p118.15"></span>νούσου.
</blockquote>
<span class="lb rule" data-page="118" data-line="16" id="p118.16"></span>
<p>
<span class="lb" data-page="118" data-line="17" id="p118.17"></span>Ὅτι μὲν τὸ κοινὸν πολλοῖς νοσήμασι κοινὴν ἔχει τὴν
<span class="lb" data-page="118" data-line="18" id="p118.18"></span>αἰτίαν ὀρθῶς εἶπεν, ὥσπερ γε καὶ τὰ ἄλλα πάντα τὰ 
<span class="pb" data-page="119" id="p119"></span>
<span class="lb" data-page="119" data-line="1" id="p119.1"></span>κατὰ τὴν ῥῆσιν, οὐ μὴν ὀρθῶς εἰς μόνον τὸν ἀέρα τὴν
<span class="lb" data-page="119" data-line="2" id="p119.2"></span>τῶν κοινῶν νοσημάτων ἀναφέρει γένεσιν, <span class="milestone ed2page" data-n="132" data-unit="ed2page" id="ed2page.132"></span>εἴπερ οἱ
<span class="lb" data-page="119" data-line="3" id="p119.3"></span>ἐν Αἴνῳ ἐν λιμῷ ὀσπριοφαγέοντες σκελέων ἀκρατέες ἐγένοντο,
<span class="lb" data-page="119" data-line="4" id="p119.4"></span>ἀτὰρ καὶ οἱ ὀροβοφαγέοντες, γονυαλγέες. ἴσμεν δ᾿
<span class="lb" data-page="119" data-line="5" id="p119.5"></span>ὅτι καὶ πυροὺς ἡμισαπεῖς διὰ λιμὸν ἀναγκασθέντες ἐσθίειν
<span class="lb" data-page="119" data-line="6" id="p119.6"></span>τινὲς κοινὸν ἀπὸ τῆς κοινῆς αἰτίας ἐνόσησαν νόσημα καί
<span class="lb" data-page="119" data-line="7" id="p119.7"></span>που στρατόπεδον ὅλον ὕδατι μοχθηρῷ χρησάμενον ὁμοίως
<span class="lb" data-page="119" data-line="8" id="p119.8"></span>ἐν ἅπασι τοῖς στρατιώταις τὴν βλάβην ἔσχε. τὰ δ᾿ ἄλλα
<span class="lb" data-page="119" data-line="9" id="p119.9"></span>τῆς ῥήσεως δῆλα. 
</p>
<span class="lb rule" data-page="119" data-line="10" id="p119.10"></span>
</section>
<section id="s2.4" title="Chapter 2.4">
<span class="lb head" data-page="119" data-line="11" id="p119.11"></span>
<blockquote class="quote lemma">
<span class="lb" data-page="119" data-line="12" id="p119.12"></span>Ὁκόταν δ᾿ αἱ νοῦσοι γίνωνται παντοδαπαὶ κατὰ τὸν αὐτὸν
<span class="lb" data-page="119" data-line="13" id="p119.13"></span>χρόνον, δῆλον ὅτι τὰ διαιτήματά ἐστιν αἴτια ἕκαστα
<span class="lb" data-page="119" data-line="14" id="p119.14"></span>ἑκάστοισιν. καὶ τὴν θεραπείην χρὴ ποιέεσθαι ἐναντιούμενον
<span class="lb" data-page="119" data-line="15" id="p119.15"></span>τῇ προφάσει τῆς νούσου, ὥσπερ μοι πέφρασται
<span class="lb" data-page="119" data-line="16" id="p119.16"></span>καὶ ἑτέρωθι, καὶ τῇ τῶν διαιτημάτων μεταβολῇ. δῆλον
<span class="lb" data-page="119" data-line="17" id="p119.17"></span>γὰρ δὴ ὅτι οἶσί γε εἴωθε χρέεσθαι ὁ ἄνθρωπος διαιτήμασιν, 
<span class="pb" data-page="120" id="p120"></span>
<span class="lb" data-page="120" data-line="1" id="p120.1"></span>οὐκ ἐπιτήδειά οἵ ἐστιν ἢ πάντα, ἢ τὰ πλείω,
<span class="lb" data-page="120" data-line="2" id="p120.2"></span>ἢ ἕν γέ τι αὐτέων. ἃ χρὴ καταμανθάνοντα μεταβάλλειν
<span class="lb" data-page="120" data-line="3" id="p120.3"></span>καὶ σκεψάμενον τοῦ ἀνθρώπου τὴν φύσιν τήν τε ἡλικίην
<span class="lb" data-page="120" data-line="4" id="p120.4"></span>καὶ τὸ εἶδος καὶ τὴν ὥρην τοῦ ἔτεος καὶ τῆς νούσου
<span class="lb" data-page="120" data-line="5" id="p120.5"></span>τὸν τρόπον, τὴν θεραπείην ποιέεσθαι ποτὲ μὲν ἀφαιρέοντα,
<span class="lb" data-page="120" data-line="6" id="p120.6"></span>ποτὲ δὲ προστιθέντα, ὥσπερ μοι καὶ πάλαι εἴρηται,
<span class="lb" data-page="120" data-line="7" id="p120.7"></span>πρὸς ἑκάστας τῶν ἡλικιέων καὶ τῶν ὡρέων καὶ
<span class="lb" data-page="120" data-line="8" id="p120.8"></span>τῶν εἰδέων καὶ τῶν νούσων, ἔν τε τῇ φαρμακείῃ προτρέπεσθαι
<span class="lb" data-page="120" data-line="9" id="p120.9"></span>καὶ ἐν τοῖσι διαιτήμασιν. ὁκόταν δὲ νουσήματος
<span class="lb" data-page="120" data-line="10" id="p120.10"></span>ἑνὸς ἐπιδημίη καταστῇ, δῆλον ὅτι οὐ τὰ διαιτήματα αἴτιά
<span class="lb" data-page="120" data-line="11" id="p120.11"></span>ἐστιν, ἀλλ᾿ ὃ ἀναπνέομεν, τοῦτ᾿ αἴτιόν ἐστι καὶ τοῦτο
<span class="lb" data-page="120" data-line="12" id="p120.12"></span>δῆλον ὅτι νοσερήν τινα ἀπόκρισιν ἔχον ἂν εἴη. τοῦτον
<span class="lb" data-page="120" data-line="13" id="p120.13"></span>οὖν χρὴ τὸν χρόνον τὰς παραινέσιας ποιέεσθαι τοῖσιν
<span class="lb" data-page="120" data-line="14" id="p120.14"></span>ἀνθρώποισι τοιάσδε. τὰ μὲν διαιτήματα μὴ μεταβάλλειν,
<span class="lb" data-page="120" data-line="15" id="p120.15"></span>ὅτι γε οὐκ αἴτιά ἐστι τῆς νούσου. τὸ δὲ σῶμα ὁρῇν
<span class="lb" data-page="120" data-line="16" id="p120.16"></span>ὅκως ἔσται ὡς ἀογκότατον καὶ ἀσθενέστατον. τῶν τε
<span class="lb" data-page="120" data-line="17" id="p120.17"></span>σιτίων ἀφαιρέοντα καὶ τῶν ποτῶν οἷς εἰώθει χρέεσθαι
<span class="lb" data-page="120" data-line="18" id="p120.18"></span>κατ᾿ ὀλίγον. ἢν γὰρ μεταβάλλῃ ταχέως τὴν δίαιταν, 
<span class="pb" data-page="121" id="p121"></span>
<span class="lb" data-page="121" data-line="1" id="p121.1"></span>κίνδυνος καὶ ἀπὸ τῆς μεταβολῆς νεώτερόν τι γενέσθαι ἐν
<span class="lb" data-page="121" data-line="2" id="p121.2"></span>τῷ σώματι. ἀλλὰ χρὴ τοῖσι μὲν διαιτήμασιν οὕτω χρῆσθαι,
<span class="lb" data-page="121" data-line="3" id="p121.3"></span>ὅτε γε φαίνεται, οὐδὲν ἀδικέοντα τὸν ἄνθρωπον.
<span class="lb" data-page="121" data-line="4" id="p121.4"></span>τοῦ δὲ πνεύματος, ὅκως ῥεῦσις ὡς ἐλαχίστη εἰς τὸ σῶμα
<span class="lb" data-page="121" data-line="5" id="p121.5"></span>εἰσίοι καὶ ὡς ξενοτάτη ἔσται προμηθέεσθαι. τῶν δ᾿ αὖ
<span class="lb" data-page="121" data-line="6" id="p121.6"></span>χωρίων τοὺς τόπους μεταβάλλοντα εἰς δύναμιν, ἐν οἷσιν
<span class="lb" data-page="121" data-line="7" id="p121.7"></span>ἂν ἡ νοῦσος καθεστήκῃ, καὶ τὰ σώματα λεπτύνοντα. οὕτως
<span class="lb" data-page="121" data-line="8" id="p121.8"></span>γὰρ ἂν ἥκιστα πολλοῦ τε καὶ πυκνοῦ πνεύματος
<span class="lb" data-page="121" data-line="9" id="p121.9"></span>χρῄζοιεν οἱ ἄνθρωποι.
</blockquote>
<span class="lb rule" data-page="121" data-line="10" id="p121.10"></span>
<p>
<span class="lb" data-page="121" data-line="11" id="p121.11"></span>Ἐλλιπῆ τὴν ἴασιν ἔγραψε τῶν κοινῶν νοσημάτων, ὅταν
<span class="lb" data-page="121" data-line="12" id="p121.12"></span>ὑπὸ τοῦ περιέχοντος γίγνηται. πολλάκις μὲν γὰρ ἀναθυμιάσεις
<span class="lb" data-page="121" data-line="13" id="p121.13"></span>τινὲς ἐξ ἑλῶν, ἢ λιμνῶν, ἢ τελμάτων, ἢ γῆς τοιαύτης
<span class="lb" data-page="121" data-line="14" id="p121.14"></span>αἰτίαι γίγνονται τῶν τοιούτων νοσημάτων, ἔστι δ᾿
<span class="lb" data-page="121" data-line="15" id="p121.15"></span>ὅτε μόνη τῶν ὡρῶν ἡ κρᾶσις. ἐπὶ μὲν οὖν τῶν ἀναθυμιάσεων
<span class="lb" data-page="121" data-line="16" id="p121.16"></span>ἰδιότητι μᾶλλον ὅλης τῆς οὐσίας, οὐχ ἁπλῇ ποιότητι
<span class="lb" data-page="121" data-line="17" id="p121.17"></span>λυμαινομένων τοῖς σώμασιν, ὀρθῶς ἔγραψε τὴν θεραπείαν,
<span class="lb" data-page="121" data-line="18" id="p121.18"></span>εἰς διττοὺς ἀνάγων σκοποὺς, ἀμοιβήν τε τοῦ χωρίου 
<span class="pb" data-page="122" id="p122"></span>
<span class="lb" data-page="122" data-line="1" id="p122.1"></span>καὶ χρείαν ὀλίγης τῆς εἰσπνοῆς, ἐπὶ δὲ τῶν ἀπὸ ποιότητος
<span class="lb" data-page="122" data-line="2" id="p122.2"></span>βλαπτομένων οὐ μόνον <span class="milestone ed2page" data-n="133" data-unit="ed2page" id="ed2page.133"></span>ἡ θεραπεία τῶν γεγονότων
<span class="lb" data-page="122" data-line="3" id="p122.3"></span>ἤδη νοσημάτων, ἀλλὰ καὶ ἡ προφυλακὴ τοῦ μηδ᾿
<span class="lb" data-page="122" data-line="4" id="p122.4"></span>ὅλως συστῆναι, διὰ τῶν ἐναντίων ἔσται ποιοτήτων. εἰ μὲν
<span class="lb" data-page="122" data-line="5" id="p122.5"></span>ἀπὸ θερμότητος ἀμέτρου βλάπτοιτό γε τὸ σῶμα, διὰ τῶν
<span class="lb" data-page="122" data-line="6" id="p122.6"></span>ψυχόντων. εἰ δὲ ὑπὸ ψύξεως, διὰ τῶν θερμαινόντων, ἐπί
<span class="lb" data-page="122" data-line="7" id="p122.7"></span>τε τῶν ἄλλων ποιοτήτων ἁπλῶν τε καὶ συνθέτων ἀνάλογον.
<span class="lb" data-page="122" data-line="8" id="p122.8"></span>περὶ δὲ τῆς ἀπό τε τῶν ἡλικιῶν καὶ τῶν ὡρῶν καὶ τοῦ
<span class="lb" data-page="122" data-line="9" id="p122.9"></span>σώματος κράσεων ἐνδείξεως εἴρηταί μοι πρόσθεν. τὸ δὲ
<span class="lb" data-page="122" data-line="10" id="p122.10"></span>τῇ φαρμακείῃ προτρέπεσθαι δοκεῖ μοι λελέχθαι νῦν ἀντὶ
<span class="lb" data-page="122" data-line="11" id="p122.11"></span>τοῦ προσφέρεσθαι τοῖς νοσήμασιν ἐξ ὑπεναντίου. λέγεται
<span class="lb" data-page="122" data-line="12" id="p122.12"></span>δὲ καὶ νῦν ἔτι κατὰ τὴν Ἀσίαν ὅδε τις ἄνθρωπος προσφέρεσθαι
<span class="lb" data-page="122" data-line="13" id="p122.13"></span>τῷδε χρηστῶς, ἢ φιλικῶς, ἢ ἀπίστως, ἢ
<span class="lb" data-page="122" data-line="14" id="p122.14"></span>ἀπηνῶς. 
</p>
<span class="lb rule" data-page="122" data-line="15" id="p122.15"></span>
</section>
<section id="s2.5" title="Chapter 2.5">
<span class="lb head" data-page="122" data-line="16" id="p122.16"></span>
<blockquote class="quote lemma">
<span class="lb" data-page="122" data-line="17" id="p122.17"></span>Ὁκόσα δὲ τῶν νουσημάτων γίνεται ἀπὸ τοῦ σώματος τῶν ﻿
<span class="pb" data-page="123" id="p123"></span>
<span class="lb" data-page="123" data-line="1" id="p123.1"></span>μελέων τοῦ ἰσχυροτάτου, ταῦτα δεινότατά ἐστι. καὶ
<span class="lb" data-page="123" data-line="2" id="p123.2"></span>γὰρ ἢν αὐτοῦ μένῃ ἔνθα ἂν ἄρξηται, ἀνάγκη τοῦ ἰσχυροτάτου
<span class="lb" data-page="123" data-line="3" id="p123.3"></span>τῶν μελέων πονεομένου πᾶν τὸ σῶμα ὀχλέεσθαι.
<span class="lb" data-page="123" data-line="4" id="p123.4"></span>καὶ ἢν ἐπὶ τῶν ἀσθενεστέρων τι ἀφίκηται ἀπὸ τοῦ ἰσχυροτάτου,
<span class="lb" data-page="123" data-line="5" id="p123.5"></span>χαλεπαὶ αἱ ἀπολύσιες γίνονται. ὁκόσα δ᾿ ἂν
<span class="lb" data-page="123" data-line="6" id="p123.6"></span>ἀπὸ τῶν ἀσθενεστέρων ἐπὶ τὰ ἰσχυρότερα ἔλθῃ, εὐλυτώτερά
<span class="lb" data-page="123" data-line="7" id="p123.7"></span>ἐστιν· ὑπὸ γὰρ τῆς ἰσχύος ἀποκλείζεται ῥηϊδίως
<span class="lb" data-page="123" data-line="8" id="p123.8"></span>τὰ ἐπιῤῥέοντα.
</blockquote>
<span class="lb rule" data-page="123" data-line="9" id="p123.9"></span>
<p>
<span class="lb" data-page="123" data-line="10" id="p123.10"></span>Εἴτε μόριον εἴτε σῶμα λέγειν ἐθέλοι τις ἰσχυρότατον,
<span class="lb" data-page="123" data-line="11" id="p123.11"></span>κυρίως μὲν ἐρεῖ τὸ πρὸς τὰς δραστικὰς ἐνεργείας
<span class="lb" data-page="123" data-line="12" id="p123.12"></span>κάλλιστα κατεσκευασμένον, ὥς που καὶ τὸν Ἡρακλέα λέγομεν
<span class="lb" data-page="123" data-line="13" id="p123.13"></span>ἰσχυρότατον γεγονέναι. καθ᾿ ἕτερον δὲ τρόπον ὡς
<span class="lb" data-page="123" data-line="14" id="p123.14"></span>πρὸς <span class="milestone ed1page" data-n="21" data-unit="ed1page" id="ed1page.21"></span>τήνδε μέν τινα ἐνέργειαν ἰσχυρὸν τουτὶ τὸ σῶμα
<span class="lb" data-page="123" data-line="15" id="p123.15"></span>καὶ τὸ μόριον, ὡς πρὸς ἑτέραν δὲ ἄλλο, καὶ κατὰ μὲν
<span class="lb" data-page="123" data-line="16" id="p123.16"></span>πάντα ἰσχὺς ἐν ἑκάστῃ τῶν ἐνεργειῶν ἐστι τῷ δεῖνι, ἄλλο
<span class="lb" data-page="123" data-line="17" id="p123.17"></span>δὴ κατ᾿ ἄλλην αὐτῶν ἰσχυρὸν γίγνεται. μία μὲν οὖν ἐστιν
<span class="lb" data-page="123" data-line="18" id="p123.18"></span>ἡ ἐνέργεια τῶν καθ᾿ ὁρμὴν τοῦ ζώου κινήσεων, ὡς ἤτοι 
<span class="pb" data-page="124" id="p124"></span>
<span class="lb" data-page="124" data-line="1" id="p124.1"></span>τρέχοντος, ἢ συμπλεκομένου ζώοις τισὶν, ἢ διασπῶντός τι
<span class="lb" data-page="124" data-line="2" id="p124.2"></span>τῶν σωμάτων τῶν ἐμψύχων, ἢ τῶν ἀψύχων, ἢ ἀποσπῶντος
<span class="lb" data-page="124" data-line="3" id="p124.3"></span>ὡσαύτως ὁτιοῦν. μία δ᾿ ἄλλη δύναμις καὶ κατ᾿ αὐτὴν
<span class="lb" data-page="124" data-line="4" id="p124.4"></span>ἐνέργειαν ζωτικὴν, καθ᾿ ἣν αἱ ἀρτηρίαι καὶ ἡ καρδία σφύζουσιν.
<span class="lb" data-page="124" data-line="5" id="p124.5"></span>ἐπὶ δὲ ταῖς κατὰ γένος ἀλλήλων διαφερούσαις ἄλλαι
<span class="lb" data-page="124" data-line="6" id="p124.6"></span>τινές εἰσιν ἀνομογενεῖς οὐκ ἐν τοῖς ζώοις μόνον, ἀλλὰ κᾀν
<span class="lb" data-page="124" data-line="7" id="p124.7"></span>τοῖς φυτοῖς, διὸ καὶ φυσικὰς ὀνομάζομεν αὐτὰς, ἑλκτικὴ
<span class="lb" data-page="124" data-line="8" id="p124.8"></span>καὶ ἀλλοιωτικὴ καὶ καθεκτικὴ καὶ ἀποκριτική. δύναται
<span class="lb" data-page="124" data-line="9" id="p124.9"></span>τοιγαροῦν ἄλλοτε κατ᾿ ἄλλο καὶ ἄλλο σῶμα ἡ γαστὴρ εἰ
<span class="lb" data-page="124" data-line="10" id="p124.10"></span>τύχῃ δύναμιν ἰσχυροτάτην ἔχειν, ὡς πρὸς τήνδε τὴν ἐνέργειαν,
<span class="lb" data-page="124" data-line="11" id="p124.11"></span>οἷον ἤτοι τὴν καθεκτικὴν ἢ τὴν ἀλλοιωτικὴν, ποτὲ
<span class="lb" data-page="124" data-line="12" id="p124.12"></span>δὲ τὸ ἧπαρ ἢ σπλὴν ἤ τι τῶν ἄλλων. ἔμπαλιν δὲ κατὰ
<span class="lb" data-page="124" data-line="13" id="p124.13"></span>τὸ αὐτὸ ζῶον ἡ μὲν γαστὴρ· ἀσθενεστάτην ἔχει ἤτοι τὴν
<span class="lb" data-page="124" data-line="14" id="p124.14"></span>ἑλκτικὴν, ἢ τὴν ἀποκριτικὴν δύναμιν, ἰσχυροτάτην δὲ τὸ
<span class="lb" data-page="124" data-line="15" id="p124.15"></span>ἧπαρ. παρῆκε δὲ νῦν ὁ γράψας τὴν προκειμένην ῥῆσιν.
<span class="lb" data-page="124" data-line="16" id="p124.16"></span>ἰσχυρὸν δ᾿ ἐννοεῖν μοι δοκεῖ, ᾧ πρὸς τὸ μὴ ῥᾳδίως πάσχειν
<span class="lb" data-page="124" data-line="17" id="p124.17"></span>ὑπὸ τῶν τὰς νόσους ἐργαζομένων αἰτιῶν. ἔτι νὴ Δία καὶ 
<span class="pb" data-page="125" id="p125"></span>
<span class="lb" data-page="125" data-line="1" id="p125.1"></span>τοῦτο πρόσεστι τὸ διὰ τῆς ἀποκριτικῆς δυνάμεως, ὅταν ἐν
<span class="lb" data-page="125" data-line="2" id="p125.2"></span>αὐτῷ τις ἀθροισθῇ περιουσία χυμῶν, εἰς ἕτερον αὐτὴν
<span class="lb" data-page="125" data-line="3" id="p125.3"></span>ἀποπέμπειν μόριον. εἶναι δὲ δηλονότι χρὴ τοῦ δεξαμένου
<span class="lb" data-page="125" data-line="4" id="p125.4"></span>τὸ πέμπον ἰσχυρότερον. ἔσται τοιγαροῦν καθ᾿ ἕκαστον
<span class="lb" data-page="125" data-line="5" id="p125.5"></span>σῶμα τὸ μέν τοι ἀσθενέστατον μόριον, τὰ δ᾿ ἰσχυρότατα,
<span class="lb" data-page="125" data-line="6" id="p125.6"></span>ὥσπερ ἀμέλει καὶ πᾶσιν ὡμολόγηται τοῖς ἰατροῖς καὶ τοῖς
<span class="lb" data-page="125" data-line="7" id="p125.7"></span>ἰδιώταις. ἀσθενεστάτους μὲν γὰρ εἶναι λέγουσι τοὺς πόδας
<span class="lb" data-page="125" data-line="8" id="p125.8"></span>τοῖς ποδαγρικοῖς, ὥσπερ γε σύμπαν τὸ τῶν ἄρθρων γένος
<span class="lb" data-page="125" data-line="9" id="p125.9"></span>τοῖς ἀρθριτικοῖς, <span class="milestone ed2page" data-n="134" data-unit="ed2page" id="ed2page.134"></span>ἀσθενεστάτην δὲ κεφαλὴν τοῖς
<span class="lb" data-page="125" data-line="10" id="p125.10"></span>κεφαλαλγικοῖς. οὕτως δὲ καὶ τὸν σπλῆνα τοῖς φύσει σπληνώδεσι
<span class="lb" data-page="125" data-line="11" id="p125.11"></span>καὶ τοὺς ὀφθαλμοὺς ὅσοι ῥᾳδίως ὀφθαλμίαις ἁλίσκονται
<span class="lb" data-page="125" data-line="12" id="p125.12"></span>καὶ καθ᾿ ἕκαστον μέρος ὡσαύτως. ὄντων δὲ κατὰ
<span class="lb" data-page="125" data-line="13" id="p125.13"></span>γένος διττῶν τῶν τὰς νόσους ἐργαζομένων αἰτιῶν, τὰ μὲν
<span class="lb" data-page="125" data-line="14" id="p125.14"></span>γὰρ ἔξωθέν ἐστι, τὰ δὲ ἔξ αὐτῶν ἡμῶν ὁρμᾶται, καὶ πρὸς
<span class="lb" data-page="125" data-line="15" id="p125.15"></span>μὲν τὰς ἔξωθεν βλάβας ἄλλα μόρια τῶν ἐν ἡμῖν ἐστιν
<span class="lb" data-page="125" data-line="16" id="p125.16"></span>ἐνίοτε ἀσθενῆ, πρὸς δὲ τὰς ἔνδοθεν ἄλλα. διότι καὶ τῶν
<span class="lb" data-page="125" data-line="17" id="p125.17"></span>αἰτιῶν αὐτῶν αἱ δυνάμεις ἑτερογενεῖς εἰσιν. ἐξ ἡμῶν γὰρ
<span class="lb" data-page="125" data-line="18" id="p125.18"></span>κατὰ πλῆθος χυμῶν ἢ μοχθηρίαν αἱ νόσοι γίγνονται. τὰ 
<span class="pb" data-page="126" id="p126"></span>
<span class="lb" data-page="126" data-line="1" id="p126.1"></span>δ᾿ ἔξωθεν αἴτια τὰ μὲν τῷ δυσκρασίαν τινὰ ἐργάζεσθαι,
<span class="lb" data-page="126" data-line="2" id="p126.2"></span>τὰ δὲ τῷ θλᾷν, ἢ τέμνειν ἀδικεῖ τὰ τῶν ζώων σώματα.
<span class="lb" data-page="126" data-line="3" id="p126.3"></span>τὸ γὰρ τῶν ἐξαρθρημάτων πάθος ὑπ᾿ ἀμφοτέρων ἔοικε
<span class="lb" data-page="126" data-line="4" id="p126.4"></span>γίγνεσθαι. καὶ γὰρ αὐτὸς εἷς μόνος ἄνευ συμπλοκῆς τῆς
<span class="lb" data-page="126" data-line="5" id="p126.5"></span>πρὸς ἕτερον ἔξαρθρον ἐποίησεν, ἤτοι γόνυ βαδίζων, ἢ
<span class="lb" data-page="126" data-line="6" id="p126.6"></span>γένυν χασμώμενος, ἤ τι τῶν ἄλλων ἄρθρων, ἢ ὁπωσοῦν
<span class="lb" data-page="126" data-line="7" id="p126.7"></span>ἐνεργῶν, ἢ περιστρεφόμενος, ἤδη δὲ καὶ κάταγμά τις ἔπαθεν
<span class="lb" data-page="126" data-line="8" id="p126.8"></span>ἄνευ τῆς ἔξωθεν αἰτίας, ἐν περιστροφαῖς ἀθρόαις, ἢ
<span class="lb" data-page="126" data-line="9" id="p126.9"></span>τῷ πηδῆσαι σφοδρότερον· ὥσθ᾿ ὅσα γένη τῶν |αἰτιῶν ἐστι,
<span class="lb" data-page="126" data-line="10" id="p126.10"></span>τοσαῦτα καὶ τῆς τῶν πασχόντων ῥᾳδίως, ἢ μὴ πασχόντων
<span class="lb" data-page="126" data-line="11" id="p126.11"></span>μορίων ἀσθενείας τε καὶ ἰσχύος. αἱ μὲν οὖν ἐκ τῶν χυμῶν
<span class="lb" data-page="126" data-line="12" id="p126.12"></span>ὁρμώμεναι νόσοι κατὰ τὴν ῥώμην τε καὶ ἀσθένειαν
<span class="lb" data-page="126" data-line="13" id="p126.13"></span>ἅπασι γίγνονται τῶν ἀποκριτικῶν δυνάμεων. συμπεφυκότων
<span class="lb" data-page="126" data-line="14" id="p126.14"></span>γὰρ ἀλλήλοις τῶν τοῦ ζώου μορίων ἐκ τῶν ἀπωθεῖσθαι
<span class="lb" data-page="126" data-line="15" id="p126.15"></span>δυνατωτέρων εἰς ἕτερα μεταῤῥέουσιν οἱ νοσοποιοὶ
<span class="lb" data-page="126" data-line="16" id="p126.16"></span>χυμοὶ καὶ πάλιν ἐξ ἐκείνων εἰς ἕτερα, μέχρις ἄν τινι τῶν
<span class="lb" data-page="126" data-line="17" id="p126.17"></span>ἀσθενεστέρων στηριχθῶσιν, ὃ μηκέτ᾿ ἔχει μηδὲν ἀσθενέστερον
<span class="lb" data-page="126" data-line="18" id="p126.18"></span>ἑαυτοῦ μέρος, ὥστε πέμψειν τὸν λυποῦντα χυμόν. ἐὰν 
<span class="pb" data-page="127" id="p127"></span>
<span class="lb" data-page="127" data-line="1" id="p127.1"></span>μὲν οὖν ἐκροὰς ἔχῃ τοῦτο τὸ μόριον, ὡς ἔντερά τε καὶ γαστὴρ
<span class="lb" data-page="127" data-line="2" id="p127.2"></span>καὶ κύστις καὶ μήτρα, δι᾿ ἐκκρίσεως ἐκκενωθῇ τὸ λυποῦν
<span class="lb" data-page="127" data-line="3" id="p127.3"></span>αἴτιον. ἐάν γε λεπτότερον ᾖ κατὰ τὴν σύστασιν τῶν
<span class="lb" data-page="127" data-line="4" id="p127.4"></span>ἐκροῶν τοῦ μορίου, πολλάκις καὶ ἀναῤῥαγέντων, ἢ καὶ ἀναστομωθέντων
<span class="lb" data-page="127" data-line="5" id="p127.5"></span>ἀγγείων, ἐπὶ πλέον ἡ κένωσις ἐγένετο, καθάπερ
<span class="lb" data-page="127" data-line="6" id="p127.6"></span>ἐν ταῖς χωρὶς τραυμάτων αἱμοῤῥαγίαις. ἐὰν δὲ μὴ
<span class="lb" data-page="127" data-line="7" id="p127.7"></span>ἀναστομωθῇ, μήτ᾿ ἀναῤῥαγῇ, παχὺς ἢ γλίσχρος κατασκήψας
<span class="lb" data-page="127" data-line="8" id="p127.8"></span>χυμὸς ὄγκον ἐργάζεται παρὰ φύσιν ἐν τῷ
<span class="lb" data-page="127" data-line="9" id="p127.9"></span>μορίῳ. τοιαύτη μὲν οὖν τίς ἐστιν ἰσχὺς καὶ ἀσθένεια τῶν
<span class="lb" data-page="127" data-line="10" id="p127.10"></span>μελῶν τοῦ σώματος ἐν τοῖς πάθεσιν, ὅσα τὴν γένεσιν ἐξ
<span class="lb" data-page="127" data-line="11" id="p127.11"></span>ἡμῶν αὐτῶν ἔχει· τὰ δὲ ὑπὸ τῶν ἔξωθεν αἰτιῶν πάσχοντα
<span class="lb" data-page="127" data-line="12" id="p127.12"></span>κατὰ τὸ θερμαίνεσθαι καὶ ψύχεσθαι καὶ ξηραίνεσθαι καὶ
<span class="lb" data-page="127" data-line="13" id="p127.13"></span>ὑγραίνεσθαι τοὐπίπαν ἔοικε πάσχειν. σπάνια γάρ ἐστι τὰ
<span class="lb" data-page="127" data-line="14" id="p127.14"></span>διὰ τοῦ θλᾷν, ἢ τέμνειν, ἤ τι τοιοῦτο ποιεῖν εἰς νόσους
<span class="lb" data-page="127" data-line="15" id="p127.15"></span>ἄγοντα τὰ τῶν ζώων σώματα. γενήσεται τοίνυν ἐν ταῖς
<span class="lb" data-page="127" data-line="16" id="p127.16"></span>τοιαύταις νόσοις ἄλλο πρὸς ἄλλην αὐτοῦ ἀσθενές τε καὶ
<span class="lb" data-page="127" data-line="17" id="p127.17"></span>ἰσχυρόν. ὅσα μὲν γάρ ἐστι φύσει ψυχρότερα μόρια, ταῦτα
<span class="lb" data-page="127" data-line="18" id="p127.18"></span>πείσεται ῥᾳδίως ὑπὸ τῶν ψυχόντων αἰτίων, ὅσα δὲ θερμότερα, ﻿
<span class="pb" data-page="128" id="p128"></span>
<span class="lb" data-page="128" data-line="1" id="p128.1"></span>πρὸς τῶν θερμαινόντων. ἀνάλογον δὲ τούτοις ἐπὶ
<span class="lb" data-page="128" data-line="2" id="p128.2"></span>τῶν καθ᾿ ὑγρότητα καὶ ξηρότητα δυσκράτων· ἐνδέχεται δὲ
<span class="lb" data-page="128" data-line="3" id="p128.3"></span>αὐτῶν τούτων ἔνια μὲν ὑπὸ τῶν θερμαινόντων, ἢ ψυχόντων,
<span class="lb" data-page="128" data-line="4" id="p128.4"></span>ἢ ξηραινόντων, ἢ ὑγραινόντων αἰτίων ἑτοίμως πάσχειν,
<span class="lb" data-page="128" data-line="5" id="p128.5"></span>ἰσχυροτέραν δ᾿ ἕτερον μόριον ἔχον τὴν ἀποκριτικὴν δύναμιν,
<span class="lb" data-page="128" data-line="6" id="p128.6"></span>εὐθέως ἀποπέμπειν εἰς ἐκεῖνα τὸ σφέτερον κακόν. ἐπεὶ
<span class="lb" data-page="128" data-line="7" id="p128.7"></span>τοίνυν οὐχ ἁπλῶς γίγνεταί τε καὶ νοεῖται μόριον ἰσχυρότερον,
<span class="lb" data-page="128" data-line="8" id="p128.8"></span>ἢ ἀσθενέστερον, ἀλλὰ κατὰ πλείονας τρόπους ἑτερογενεῖς,
<span class="lb" data-page="128" data-line="9" id="p128.9"></span>οὐχ οἷόν τέ ἐστι κρῖναι τὴν προκειμένην ῥῆσιν,
<span class="lb" data-page="128" data-line="10" id="p128.10"></span>οὐδ᾿ ἀποφήνασθαι πότερον ἀληθὴς ἢ ψευδής. ἐκεῖνό γε
<span class="lb" data-page="128" data-line="11" id="p128.11"></span>μήν ἐστι καὶ περὶ τῆσδε καὶ περὶ τῶν ἄλλων ἁπασῶν εἰπεῖν,
<span class="lb" data-page="128" data-line="12" id="p128.12"></span>
<span class="milestone ed2page" data-n="135" data-unit="ed2page" id="ed2page.135"></span>ὅσαι περὶ τῶν πολλαχῶς λεγομένων τε καὶ
<span class="lb" data-page="128" data-line="13" id="p128.13"></span>νοουμένων ἀδιορίστως ἀποφαίνονται, συγκεχυμένην τε καὶ
<span class="lb" data-page="128" data-line="14" id="p128.14"></span>ἀδιάρθρωτον εἶναι τὴν ἀπόφασιν αὐτῶν, ὡς μηδένα τῶν
<span class="lb" data-page="128" data-line="15" id="p128.15"></span>ἀκουσάντων αὐτῆς ὠφελεῖσθαι. καὶ μέντοι καὶ ἀντιλογίαν
<span class="lb" data-page="128" data-line="16" id="p128.16"></span>ἰσχυρὰν ἔχει τὸ κατὰ τὴν προκειμένην ῥῆσιν εἰρημένον,
<span class="lb" data-page="128" data-line="17" id="p128.17"></span>ἔνθα φησὶν· ὁκόσα δ᾿ ἂν ἀπὸ τῶν ἀσθενεστέρων ἐπὶ τὰ
<span class="lb" data-page="128" data-line="18" id="p128.18"></span>ἰσχυρότερα ἔλθῃ, εὐλυτώτερά ἐστιν. ὑπὸ γὰρ τῆς ἰσχύος 
<span class="pb" data-page="129" id="p129"></span>
<span class="lb" data-page="129" data-line="1" id="p129.1"></span>ἀποκλείζεται ῥηϊδίως τὰ ἐπιῤῥέοντα, διὸ καὶ διαφόρως ἔγραψαν
<span class="lb" data-page="129" data-line="2" id="p129.2"></span>οἱ ἐξηγηταὶ τὴν τοῦ ἀποκλείζεται ἐξήγησιν, ἔνιοι μὲν
<span class="lb" data-page="129" data-line="3" id="p129.3"></span>ἀποκλείζεται γράψαντες, ἔνιοι δὲ ἀποκλείεται, τινὲς δὲ ἀποπαγιώσεται,
<span class="lb" data-page="129" data-line="4" id="p129.4"></span>τὴν τρίτην συλλαβὴν τοῦ ἀποπαγιώσεται ῥήματος
<span class="lb" data-page="129" data-line="5" id="p129.5"></span>διὰ τοῦ ω προενεγκάμενοι, τινὲς δὲ διὰ τοῦ η
<span class="lb" data-page="129" data-line="6" id="p129.6"></span>καὶ σ, καθάπερ ὁ Διοσκουρίδης, ἀπὸ τοῦ παγήσεσθαί φασιν,
<span class="lb" data-page="129" data-line="7" id="p129.7"></span>ἀντὶ τοῦ ἀποκρούεσθαι εἰρῆσθαι τοῦτο τὸ ῥῆμα. ἀλλ᾿
<span class="lb" data-page="129" data-line="8" id="p129.8"></span>εἴπερ ἀπὸ τῶν ἀσθενεστέρων μορίων ἐπί τι τῶν ἰσχυροτέρων
<span class="lb" data-page="129" data-line="9" id="p129.9"></span>ἀφικνούμενος ὁ λυπῶν χυμὸς ἀποκρουσθείη, πάλιν
<span class="lb" data-page="129" data-line="10" id="p129.10"></span>ὑπ᾿ αὐτοῦ πλέον οὐδὲν οὕτω γε τῷ κάμνοντι γένοιτο. βέλτιον
<span class="lb" data-page="129" data-line="11" id="p129.11"></span>οὖν γράφειν τὴν λέξιν ὧδέ πως. ἀπὸ γὰρ τῆς ἰσχύος
<span class="lb" data-page="129" data-line="12" id="p129.12"></span>ἀναλώσεται τὰ ἐπιῤῥέοντα, τουτέστιν ἀναλωθήσεται πεττόμενά
<span class="lb" data-page="129" data-line="13" id="p129.13"></span>τε καὶ διαφορούμενα. τινὲς δὲ τὰ κυριώτατα μόριά
<span class="lb" data-page="129" data-line="14" id="p129.14"></span>φασιν εἰρῆσθαι νῦν ἰσχυρότατα, ψευδῆ ποιοῦντες τὸν λόγον.
<span class="lb" data-page="129" data-line="15" id="p129.15"></span>ἀπὸ γὰρ τῶν κυριωτέρων μορίων εἰς ἀκυρώτερα μεθίστασθαι
<span class="lb" data-page="129" data-line="16" id="p129.16"></span>τοὺς λυποῦντας χυμοὺς, οὐκ ἀπὸ ἀκυρωτάτων
<span class="lb" data-page="129" data-line="17" id="p129.17"></span>εἰς τὰ κυριώτατα βέλτιόν ἐστι. πολλάκις δ᾿ ἤδη τεθεάμεθα
<span class="lb" data-page="129" data-line="18" id="p129.18"></span>τῶν ἐπὶ τὰ κῶλα φερομένων χυμῶν ἐν ἀρθρίτισί τε καὶ 
<span class="pb" data-page="130" id="p130"></span>
<span class="lb" data-page="130" data-line="1" id="p130.1"></span>ποδάγραις ἀποκρουσθέντων ἐκεῖθεν, εἶτ᾿ ἐπὶ τι κύριον ἐλθόντων,
<span class="lb" data-page="130" data-line="2" id="p130.2"></span>ἀποθανόντα <span class="milestone ed1page" data-n="22" data-unit="ed1page" id="ed1page.22"></span>τὸν ἄνθρωπον, εἶναί τε μίαν
<span class="lb" data-page="130" data-line="3" id="p130.3"></span>ἐλπίδα σωτηρίας, ἐὰν δυνηθῶμεν αὖθις ἐπὶ τὸ κῶλον αὐτοὺς
<span class="lb" data-page="130" data-line="4" id="p130.4"></span>ἀντισπάσαι. 
</p>
<span class="lb rule" data-page="130" data-line="5" id="p130.5"></span>
</section>
<section id="s2.6" title="Chapter 2.6">
<span class="lb head" data-page="130" data-line="6" id="p130.6"></span>
<blockquote class="quote lemma">
<span class="lb" data-page="130" data-line="7" id="p130.7"></span>Αἱ παχύταται δὲ τῶν φλεβῶν ὧδε πεφύκασιν· τέσσαρα
<span class="lb" data-page="130" data-line="8" id="p130.8"></span>ζεύγεά ἐστιν ἐν τῷ σώματι καὶ ἓν μὲν δὴ αὐτέων ἀπὸ
<span class="lb" data-page="130" data-line="9" id="p130.9"></span>τῆς κεφαλῆς ὄπισθεν διὰ τοῦ αὐχένος, ἔξωθεν ἐπὶ τὴν
<span class="lb" data-page="130" data-line="10" id="p130.10"></span>ῥάχιν, ἔνθεν τε καὶ ἔνθεν ἐς τὰ ἰσχία ἀφικνέεται καὶ ἐς
<span class="lb" data-page="130" data-line="11" id="p130.11"></span>τὰ σκέλεα, ἔπειτα διὰ τῶν κνημέων, ἕως τῶν σφυρῶν
<span class="lb" data-page="130" data-line="12" id="p130.12"></span>τὰ ἔξω καὶ ἐς τοὺς πόδας διήκει. δεῖ οὖν τὰς φλεβοτομίας
<span class="lb" data-page="130" data-line="13" id="p130.13"></span>τὰς ἐπὶ τῶν ἀλγημάτων τῶν ἐν τῷ νώτῳ καὶ τοῖσιν
<span class="lb" data-page="130" data-line="14" id="p130.14"></span>ἰσχίοισιν ἀπὸ τῶν ἰγνύων ποιέεσθαι καὶ ἀπὸ τῶν
<span class="lb" data-page="130" data-line="15" id="p130.15"></span>σφυρῶν ἔξωθεν. αἱ δὲ ἕτεραι φλέβες ἔχουσαι τὴν ἀρχὴν
<span class="lb" data-page="130" data-line="16" id="p130.16"></span>ἀπὸ τῆς κεφαλῆς παρὰ τὰ οὔατα διὰ τοῦ αὐχένος αἱ
<span class="lb" data-page="130" data-line="17" id="p130.17"></span>σφαγίτιδες καλεόμεναι, εἴσωθεν ἀπὸ τῆς κοίλης παρὰ τὴν
<span class="lb" data-page="130" data-line="18" id="p130.18"></span>ῥάχιν ἑκατέρωθεν φέρουσαι παρὰ τὰς ψόας καὶ ἐς τοὺς ὄρχιας 
<span class="pb" data-page="131" id="p131"></span>
<span class="lb" data-page="131" data-line="1" id="p131.1"></span>καὶ ἐς τοὺς μηροὺς καὶ διὰ τῶν ἰγνύων ἐκ τοῦ εἴσωθεν μέρους,
<span class="lb" data-page="131" data-line="2" id="p131.2"></span>ἔπειτα διὰ τῶν κνημέων παρὰ τὰ σφυρὰ τὰ εἴσωθεν μέρεος
<span class="lb" data-page="131" data-line="3" id="p131.3"></span>καὶ ἐς τοὺς πόδας. δεῖ οὖν τὰς φλεβοτομίας ποιέεσθαι
<span class="lb" data-page="131" data-line="4" id="p131.4"></span>πρὸς τὰς ὀδύνας, τὰς ἀπὸ τῶν ψοῶν καὶ τῶν ὄρχεων,
<span class="lb" data-page="131" data-line="5" id="p131.5"></span>ἀπὸ τῶν ἰγνύων καὶ ἀπὸ τῶν σφυρῶν εἴσωθεν. αἱ δὲ
<span class="lb" data-page="131" data-line="6" id="p131.6"></span>τρίται φλέβες ἐκ τῶν κροτάφων διὰ τοῦ αὐχένος ὑπὸ τὰς
<span class="lb" data-page="131" data-line="7" id="p131.7"></span>ὠμοπλάτας, ἔπειτα ξυμφέρονται ἐπὶ τὸν πνεύμονα καὶ
<span class="lb" data-page="131" data-line="8" id="p131.8"></span>ἀφικνέονται ἡ μὲν ἐκ τῶν δεξιῶν εἰς τὰ ἀριστερὰ, ἡ δὲ
<span class="lb" data-page="131" data-line="9" id="p131.9"></span>ἐκ τῶν ἀριστερῶν ἐπὶ τὰ δεξιά. καὶ ἡ μὲν δεξιὰ ἀφικνέεται
<span class="lb" data-page="131" data-line="10" id="p131.10"></span>καὶ ἐκ τοῦ πνεύμονος ὑπὸ τὸν μαζὸν καὶ ἐς τὸν
<span class="lb" data-page="131" data-line="11" id="p131.11"></span>σπλῆνα καὶ ἐς τὸν νεφρὸν, ἡ δὲ ἐκ τῶν ἀριστερῶν ἐπὶ
<span class="lb" data-page="131" data-line="12" id="p131.12"></span>τὰ δεξιὰ ἐκ τοῦ πνεύμονος ὑπὸ τὸν μαζὸν καὶ ἐς τὸ
<span class="lb" data-page="131" data-line="13" id="p131.13"></span>ἧπαρ καὶ ἐς τὸν νεφρόν. <span class="milestone ed2page" data-n="136" data-unit="ed2page" id="ed2page.136"></span>τελευτῶσι δὲ ἐς τὸν
<span class="lb" data-page="131" data-line="14" id="p131.14"></span>ἀρχὸν αὗται ἀμφότεραι. αἱ δὲ τέταρται ἀπὸ τοῦ ἔμπροσθεν
<span class="lb" data-page="131" data-line="15" id="p131.15"></span>τῆς κεφαλῆς καὶ τῶν ὀφθαλμῶν ὑπὸ τὸν αὐχένα
<span class="lb" data-page="131" data-line="16" id="p131.16"></span>καὶ τὰς κληῖδας, ἔπειτα δὲ ὑπὲρ τῶν βραχιόνων
<span class="lb" data-page="131" data-line="17" id="p131.17"></span>ἄνωθεν ἐς τὰς ξυγκαμπτὰς, ἔπειτα δὲ διὰ τῶν πήχεων
<span class="lb" data-page="131" data-line="18" id="p131.18"></span>καὶ ἐπὶ τοὺς καρποὺς καὶ τοὺς δακτύλους, ἔπειτα ἀπὸ
<span class="lb" data-page="131" data-line="19" id="p131.19"></span>τῶν δακτύλων πάλιν διὰ τῶν πήχεων καὶ τῶν χειρῶν
<span class="lb" data-page="131" data-line="20" id="p131.20"></span>ἄνωθεν ἐς τὰς ξυγκαμπτὰς καὶ διὰ βραχιόνων τοῦ κάτωθεν 
<span class="pb" data-page="132" id="p132"></span>
<span class="lb" data-page="132" data-line="1" id="p132.1"></span>μέρεος ἐς τὰς μασχάλας καὶ ἀπὸ τῶν πλευρέων ἄνωθεν
<span class="lb" data-page="132" data-line="2" id="p132.2"></span>ἡ μὲν ἐς τὸν σπλῆνα ἀφικνέεται, ἡ δὲ εἰς τὸ ἧπαρ,
<span class="lb" data-page="132" data-line="3" id="p132.3"></span>ἔπειτα ὑπὲρ τῆς γαστρὸς ἐς τὸ αἰδοῖον τελευτῶσιν ἀμφότεραι.
<span class="lb" data-page="132" data-line="4" id="p132.4"></span>καὶ αἱ μὲν παχύταται τῶν φλεβῶν ὧδε ἔχουσιν.
<span class="lb" data-page="132" data-line="5" id="p132.5"></span>εἰσὶ δὲ καὶ ἀπὸ τῆς κοίλης φλέβες ἀνὰ τὸ σῶμα
<span class="lb" data-page="132" data-line="6" id="p132.6"></span>πάμπολλαί τε καὶ παντοῖαι καὶ δι᾿ ὧν τῷ σώματι τροφαὶ
<span class="lb" data-page="132" data-line="7" id="p132.7"></span>ἔρχονται.
</blockquote>
<span class="lb rule" data-page="132" data-line="8" id="p132.8"></span>
<p>
<span class="lb" data-page="132" data-line="9" id="p132.9"></span>Τῶν κατὰ τὰς τέχνας ἀμφισβητουμένων ἔνια μὲν αἴσθησις,
<span class="lb" data-page="132" data-line="10" id="p132.10"></span>ἔνια δὲ ἀπόδειξις κρίνει. τὰ μὲν οὖν αἰσθήσει
<span class="lb" data-page="132" data-line="11" id="p132.11"></span>κρινόμενα τῆς κρινούσης αἰσθήσεως ἐῤῥωμένης δεῖται, τὰ
<span class="lb" data-page="132" data-line="12" id="p132.12"></span>δ᾿ ἀποδείξει τοῦ λογισμοῦ γεγυμνασμένου. περὶ μὲν οὖν
<span class="lb" data-page="132" data-line="13" id="p132.13"></span>τῆς τῶν σιτίων πέψεως τῆς ἐν γαστρὶ καὶ τῆς μετὰ ταύτην
<span class="lb" data-page="132" data-line="14" id="p132.14"></span>τῶν χυμῶν γενέσεως, ἀναδόσεως τε καὶ θρέψεως, ὅσα
<span class="lb" data-page="132" data-line="15" id="p132.15"></span>τ᾿ ἄλλα τοιαῦτα, λογισμοῦ δεόμεθα τοῦ κρίνοντος τὰς εἰρημένας
<span class="lb" data-page="132" data-line="16" id="p132.16"></span>ὑπὸ τῶν παλαιῶν δόξας. εἰ δὲ τέτταρας ἔχει κοιλίας
<span class="lb" data-page="132" data-line="17" id="p132.17"></span>τὰ μηρυκάζοντα ζῶα, τὰ δ᾿ ἀμφόδοντα μίαν, αἰσθήσεως,
<span class="lb" data-page="132" data-line="18" id="p132.18"></span>οὐκ ἀποδείξεως χρεία. ἔμπαλιν οὖν ἔχει τὸν ἔλεγχον ﻿
<span class="pb" data-page="133" id="p133"></span>
<span class="lb" data-page="133" data-line="1" id="p133.1"></span>τῶν ψευδομένων τά τε αἰσθήσει κρινόμενα καὶ τὰ τῷ λογισμῷ.
<span class="lb" data-page="133" data-line="2" id="p133.2"></span>τὰ μὲν γὰρ αἰσθήσει κρινόμενα τοῖς διαλεγομένοις
<span class="lb" data-page="133" data-line="3" id="p133.3"></span>πρὸς ἀλλήλους ἑτοιμοτάτην φέρει τὴν κρίσιν, ἐπὶ τὸ φαινόμενον
<span class="lb" data-page="133" data-line="4" id="p133.4"></span>ἐν ταῖς ἀνατομαῖς ἀφικνουμένοις. τὰ δ᾿ ἀποδείξει
<span class="lb" data-page="133" data-line="5" id="p133.5"></span>καὶ χωρὶς ἀνατομῆς κρίνασθαι δύναται, γραφομένης τῆς
<span class="lb" data-page="133" data-line="6" id="p133.6"></span>ἀποδείξεως. ἐὰν οὖν τις ἀναγκάζηται διὰ γραμμάτων ἀντιλέγειν
<span class="lb" data-page="133" data-line="7" id="p133.7"></span>τοῖς ἀναισχυντότατά τε καὶ ἀμαθέστατα τολμήσασιν
<span class="lb" data-page="133" data-line="8" id="p133.8"></span>ἀποφήνασθαι περί τινος ἀνατομικοῦ θεωρήματος, αἰσθήσει
<span class="lb" data-page="133" data-line="9" id="p133.9"></span>τὴν κρίσιν ἔχοντος, οἱ μὴ γινώσκοντες τὸ φαινόμενον
<span class="lb" data-page="133" data-line="10" id="p133.10"></span>ἐν ταῖς ἀνατομαῖς, ἀδυνατοῦσι διακρίνειν ἀπὸ τῶν ἀληθευόντων
<span class="lb" data-page="133" data-line="11" id="p133.11"></span>τοὺς ψευδομένους. ὥσπερ γὰρ ἐάν τις λέγῃ Κρήτην
<span class="lb" data-page="133" data-line="12" id="p133.12"></span>οὐκ εἶναι νῆσον, ὑπὸ πάντων τῶν ἀκουόντων καταγινώσκεται,
<span class="lb" data-page="133" data-line="13" id="p133.13"></span>διότι γινώσκουσιν αὐτὴν εἶναι νῆσον, οὕτως ἐάν
<span class="lb" data-page="133" data-line="14" id="p133.14"></span>τις λέγῃ τέτταρας μὲν ἔχειν τὰς κοιλίας τοὺς κύνας, μίαν
<span class="lb" data-page="133" data-line="15" id="p133.15"></span>δὲ τὰ μηρυκάζοντα, καταγελᾶται πρὸς τῶν ἑωρακότων ἐν
<span class="lb" data-page="133" data-line="16" id="p133.16"></span>μὲν τοῖς μηρυκάζουσι τέτταρας, ἐν δὲ τοῖς κυσὶ μίαν.
<span class="lb" data-page="133" data-line="17" id="p133.17"></span>ταὐτὸ δὴ τοῦτο καὶ περὶ τῆς τῶν φλεβῶν ἀνατομῆς ἐστιν. 
<span class="pb" data-page="134" id="p134"></span>
<span class="lb" data-page="134" data-line="1" id="p134.1"></span>οὐ γὰρ ἀποδείξεως ἡ κρίσις, ἀλλ᾿ αἰσθήσεως δεῖται. μέχρι
<span class="lb" data-page="134" data-line="2" id="p134.2"></span>δ᾿ ἂν οἱ διαφωνοῦντες ἐν τοῖς ἰδίοις χαρτίοις γράφωσιν
<span class="lb" data-page="134" data-line="3" id="p134.3"></span>ἅπερ ἂν ἐθέλωσιν, ἄδηλός ἐστιν ἡ ἀλήθεια τοῖς ἀπείροις
<span class="lb" data-page="134" data-line="4" id="p134.4"></span>ἀνατομῆς. εἰς τοιαύτην γοῦν ἀφιγμένοι διαφωνίαν ἡμεῖς
<span class="lb" data-page="134" data-line="5" id="p134.5"></span>ἐν τῷ παρόντι λόγῳ πρὸς τοὺς τολμήσαντας εἰπεῖν ἀπὸ
<span class="lb" data-page="134" data-line="6" id="p134.6"></span>τῆς κεφαλῆς εἰς τὸ σῶμα τέτταρα ζεύγη φλεβῶν κατιέναι,
<span class="lb" data-page="134" data-line="7" id="p134.7"></span>τοῖς ἀγνοοῦσι τὰ κατὰ τὰς ἀνατομὰς οὐδεμίαν δυνάμεθα
<span class="lb" data-page="134" data-line="8" id="p134.8"></span>διὰ τῆς γραφῆς ἰσχυρὰν εἰπεῖν ἀπόδειξιν, ὅτι μηδὲ λογικῆς
<span class="lb" data-page="134" data-line="9" id="p134.9"></span>ὅλως ἀποδείξεως, ἀλλ᾿ αἰσθήσεως μόνης ἐπιστημονικῆς ἡ
<span class="lb" data-page="134" data-line="10" id="p134.10"></span>κρίσις δεῖται. εἰ δὲ μή τις ἄρα τὰ περὶ κρίσεως ἱστορίας
<span class="lb" data-page="134" data-line="11" id="p134.11"></span>γεγραμμένα καὶ ἄλλοις μέν τισιν ἰατροῖς τε καὶ φιλοσόφοις,
<span class="lb" data-page="134" data-line="12" id="p134.12"></span>οὐχ ἥκιστα δὲ τοῖς ἐμπειρικοῖς, ἐθέλοι προχειριζόμενος κατὰ
<span class="lb" data-page="134" data-line="13" id="p134.13"></span>ταῦτα ποιεῖσθαι τὴν κρίσιν. ἐγὼ μὲν γὰρ οὐ φεύγω τὰ
<span class="lb" data-page="134" data-line="14" id="p134.14"></span>παλαιὰ κριτήρια καὶ τὴν συμφωνίαν τῶν ἱστορησάντων,
<span class="lb" data-page="134" data-line="15" id="p134.15"></span>
<span class="milestone ed2page" data-n="137" data-unit="ed2page" id="ed2page.137"></span>καὶ μάλιστα ἂν ἔμπειρος τῆς ἱστορουμένης ὕλης
<span class="lb" data-page="134" data-line="16" id="p134.16"></span>εἶεν, ὥσπερ Εὔδημος μὲν καὶ Ἡρόφιλος ἀνατομῆς, Κρατεύας
<span class="lb" data-page="134" data-line="17" id="p134.17"></span>δὲ καὶ Διοσκουρίδης τῶν μεταλλικῶν φαρμάκων. εἰ 
<span class="pb" data-page="135" id="p135"></span>
<span class="lb" data-page="135" data-line="1" id="p135.1"></span>δέ τις ἐκφύγῃ τὴν κρίσιν ταύτην, οὐ μόνον ὀκτὼ φλέβας
<span class="lb" data-page="135" data-line="2" id="p135.2"></span>ἀδυνατήσει <span class="milestone ed1page" data-n="23" data-unit="ed1page" id="ed1page.23"></span>δεικνύειν ἀπὸ τῆς κεφαλῆς καταφερομένας,
<span class="lb" data-page="135" data-line="3" id="p135.3"></span>ἀλλ᾿ οὐδὲ τρεῖς ἢ δύο, μία γάρ ἐστι μόνη μεγίστη φλὲψ, ἣν
<span class="lb" data-page="135" data-line="4" id="p135.4"></span>κοίλην ὀνομάζουσιν. διὰ δὲ τῶν κυρτῶν τοῦ ἥπατος ἐκτεταμένη
<span class="lb" data-page="135" data-line="5" id="p135.5"></span>κατὰ τὸ τοῦ ζώου μῆκος, ὁριζουσῶν δηλονότι τῶν
<span class="lb" data-page="135" data-line="6" id="p135.6"></span>φρενῶν τὸ κάτω καὶ τὸ ἄνω τοῦ ζώου. φέρεται δ᾿ ἡ κοίλη
<span class="lb" data-page="135" data-line="7" id="p135.7"></span>φλὲψ αὕτη διὰ τῶν φρενῶν, ἄνω μὲν ἐπὶ τὴν καρδίαν,
<span class="lb" data-page="135" data-line="8" id="p135.8"></span>κάτω δ᾿ ἐπὶ τὴν ῥάχιν κατὰ τὸ κυρτὸν τοῦ ἥπατος διεξερχομένη.
<span class="lb" data-page="135" data-line="9" id="p135.9"></span>κᾄπειθ᾿ οὕτως ἀπὸ μὲν τῆς ἄνω φερομένης ἀποφυόμεναι
<span class="lb" data-page="135" data-line="10" id="p135.10"></span>φαίνονται σαφῶς ἀπὸ στελέχους αἱ ἄνω τοῦ διαφράγματος
<span class="lb" data-page="135" data-line="11" id="p135.11"></span>ἅπασαι φλέβες, ἀπὸ δὲ τῆς ἐπὶ τὴν ῥάχιν
<span class="lb" data-page="135" data-line="12" id="p135.12"></span>καμπτομένης αἱ κάτω. καὶ ταῦτα γέγραπται μὲν καὶ ὑφ᾿
<span class="lb" data-page="135" data-line="13" id="p135.13"></span>Ἱπποκράτους ἐν τῷ δευτέρῳ τῶν ἐπιδημιῶν, ἡπατῖτιν ὀνομάζοντος
<span class="lb" data-page="135" data-line="14" id="p135.14"></span>αὐτοῦ τὴν κοίλην φλέβα. γέγραπται δὲ καὶ ὧδε
<span class="lb" data-page="135" data-line="15" id="p135.15"></span>καὶ πρὸς ἁπάντων τῶν ἀνατομικῶν. οὐδεὶς δ᾿ ἄλλος ἰατρὸς
<span class="lb" data-page="135" data-line="16" id="p135.16"></span>εἶπεν ὀκτὼ φλέβας ἀπὸ κεφαλῆς ἐπὶ τὰ κάτω τοῦ
<span class="lb" data-page="135" data-line="17" id="p135.17"></span>σώματος ἥκειν οὔτε τῶν ἧττον οὔτε τῶν μᾶλλον ἀκριβῶς 
<span class="pb" data-page="136" id="p136"></span>
<span class="lb" data-page="136" data-line="1" id="p136.1"></span>ἀνατεμνόντων, οὐ Διοκλῆς, οὐ Πραξαγόρας, οὐκ Ἐρασίστρατος,
<span class="lb" data-page="136" data-line="2" id="p136.2"></span>οὐ Πλειστόνικος, οὐ Φιλότιμος, οὐ Μνησίθεος, οὐ
<span class="lb" data-page="136" data-line="3" id="p136.3"></span>Διεύχης, οὐ Χρύσιππος, οὐκ Ἀντιγένης, ἢ Μήδειος, ἢ
<span class="lb" data-page="136" data-line="4" id="p136.4"></span>Εὐρυφῶν, οὐκ ἄλλος τις ἰατρὸς τῶν ἀρχαίων. τί δεῖ λέγειν
<span class="lb" data-page="136" data-line="5" id="p136.5"></span>ἔτι περὶ τῶν μετ᾿ αὐτοὺς ἐπὶ πλεῖστον αὐξησάντων
<span class="lb" data-page="136" data-line="6" id="p136.6"></span>τὴν ἀνατομικὴν θεωρίαν; ὡς Ἡρόφιλός τε καὶ Εὔδημος,
<span class="lb" data-page="136" data-line="7" id="p136.7"></span>οἷς εἰς τὴν μέθοδον οὐκέτι οὐδεὶς προσεξεῦρεν οὐδὲν ἄχρι
<span class="lb" data-page="136" data-line="8" id="p136.8"></span>Μαρίνου τε καὶ Νομισιανοῦ, οὐδ᾿ Ἡρακλειανὸς, ᾧ συνεγενόμην
<span class="lb" data-page="136" data-line="9" id="p136.9"></span>ἐπὶ τῆς Ἀλεξανδρείας οὐκ ἐν παρέργῳ. μαθηταὶ δὲ
<span class="lb" data-page="136" data-line="10" id="p136.10"></span>τῶν ἀνδρῶν τῶνδε πολλοί τε καὶ ἄλλοι, διαπρεπέστατοι
<span class="lb" data-page="136" data-line="11" id="p136.11"></span>δὲ Νομισιανοῦ μὲν ὁ διδάσκαλος ἡμῶν Πέλοψ, Μαρίνου
<span class="lb" data-page="136" data-line="12" id="p136.12"></span>δὲ Κόιντος. ἀλλὰ Κόιντος μὲν οὔτ᾿ ἄλλο τι βιβλίον οὔτ᾿
<span class="lb" data-page="136" data-line="13" id="p136.13"></span>ἀνατομικὸν ἔγραψε· τῶν δ᾿ ἄλλων ἁπάντων ἀνατομικὰς
<span class="lb" data-page="136" data-line="14" id="p136.14"></span>ἔχομεν οὐκ ὀλίγας βίβλους. ἀλλὰ καὶ τῶν Κοΐντου μαθητῶν
<span class="lb" data-page="136" data-line="15" id="p136.15"></span>ἐστιν ἀνατομικὰ συγγράμματα, καθάπερ τὰ Σατύρου
<span class="lb" data-page="136" data-line="16" id="p136.16"></span>τε τοῦ ἡμετέρου διδασκάλου καὶ Λύκου. τούτων οὖν ἁπάντων
<span class="lb" data-page="136" data-line="17" id="p136.17"></span>καὶ πρὸς τούτοις ἄλλων πολλῶν ἀνατομὰς γεγραφότων 
<span class="pb" data-page="137" id="p137"></span>
<span class="lb" data-page="137" data-line="1" id="p137.1"></span>οὐδεὶς οἶδε τέτταρα ζεύγη φλεβῶν ἀπὸ τῆς κεφαλῆς ὁρμᾶσθαι.
<span class="lb" data-page="137" data-line="2" id="p137.2"></span>τοῦτο γὰρ ὅμοιόν ἐστι τῷ λέγειν ὀκτὼ κατὰ τὴν
<span class="lb" data-page="137" data-line="3" id="p137.3"></span>τῶν Ἀθηναίων πόλιν ἀκροπόλεις εἶναι, μιᾶς οὔσης μόνης.
<span class="lb" data-page="137" data-line="4" id="p137.4"></span>κατὰ μέν γε τὴν Ῥωμαίων πόλιν ἐγχωρεῖ τινα φᾶναι τοὺς
<span class="lb" data-page="137" data-line="5" id="p137.5"></span>ᾠκισμένους λόφους ὑπάρχειν ὀκτὼ, καθάπερ κᾂν ἕξ τις
<span class="lb" data-page="137" data-line="6" id="p137.6"></span>φήσῃ. παρ᾿ ἕνα γὰρ ἑκάτερος ἐψεύσεται. εἰ δέ τις ἀντὶ τῶν
<span class="lb" data-page="137" data-line="7" id="p137.7"></span>ἑπτὰ, ἕνα εἶναι φήσει τὸν ᾠκισμένον λόφον, ἢ ἔμπαλιν
<span class="lb" data-page="137" data-line="8" id="p137.8"></span>Ἀθήνησιν ἀντὶ μιᾶς ἀκροπόλεως ὀκτὼ, πολλῷ μᾶλλον ψεύσεται
<span class="lb" data-page="137" data-line="9" id="p137.9"></span>τοῦ παρ᾿ ἕνα τἀληθῆ εἰπόντος. διαφερομένης οὖν
<span class="lb" data-page="137" data-line="10" id="p137.10"></span>ἀπὸ τῶν κυρτῶν τοῦ ἥπατος εἰς τὰ τοῦ σώματος ἄνω μιᾶς
<span class="lb" data-page="137" data-line="11" id="p137.11"></span>φλεβὸς, ἢ κᾂν ἄνωθεν ἄρξηταί τις ἀνατέμνειν, οὐκ ἀναφέρεσθαι,
<span class="lb" data-page="137" data-line="12" id="p137.12"></span>ἀλλὰ καταφέρεσθαι λεχθήσεται, μία δ᾿ ὡσαύτως
<span class="lb" data-page="137" data-line="13" id="p137.13"></span>φανεῖται, γελοιότατος ἂν εἴη τις ὀκτὼ λέγων ἄνωθεν κάτω
<span class="lb" data-page="137" data-line="14" id="p137.14"></span>φέρεσθαι φλέβας. εἴτε γὰρ ἄνωθεν κάτω βουληθείης λέγειν,
<span class="lb" data-page="137" data-line="15" id="p137.15"></span>εἴτ᾿ ἐκ τῶν κάτω μερῶν ἄνω φέρεσθαι τὴν ἡπατῖτιν ἢ
<span class="lb" data-page="137" data-line="16" id="p137.16"></span>κοίλην ὀνομαζομένην φλέβα, μία πάντως ἐστὶν αὐτὴ διὰ
<span class="lb" data-page="137" data-line="17" id="p137.17"></span>τῶν κυρτῶν τοῦ ἥπατος ἐκτεταμένη. εἰ μὲν οὖν ἑτέρου ﻿
<span class="pb" data-page="138" id="p138"></span>
<span class="lb" data-page="138" data-line="1" id="p138.1"></span>τινὸς εὑρεθῇ βιβλίον ἀνατομὴν ἔχον τοιαύτην, οὐδ᾿ ἂν ἐποιήσατό
<span class="lb" data-page="138" data-line="2" id="p138.2"></span>τις ὑπὲρ αὐτοῦ λόγον, οὐδ᾿ ἀναγνῶναι τὰ κατὰ μέρος
<span class="lb" data-page="138" data-line="3" id="p138.3"></span>ὑπέμεινεν, ἀλλὰ τοῦτο μόνον ἀκούσας ὡς ἔστι τέσσαρα ζεύγη
<span class="lb" data-page="138" data-line="4" id="p138.4"></span>φλεβῶν ἐν τῷ σώματι, <span class="milestone ed2page" data-n="138" data-unit="ed2page" id="ed2page.138"></span>καταγνοὺς ὡς ἐμπλήκτου τῆς
<span class="lb" data-page="138" data-line="5" id="p138.5"></span>ἐπαγγελίας ἀπεχώρησεν εὐθέως. ἐπεὶ δ᾿ Ἱπποκράτους συγγράμματι
<span class="lb" data-page="138" data-line="6" id="p138.6"></span>παρενέθηκέ τις τὸν λόγον, ἀνάγκην ἡμῖν παρέσχεν
<span class="lb" data-page="138" data-line="7" id="p138.7"></span>ἀπολλύειν τὸν χρόνον, αὐτόν τε τοῦτον ὃν ἀναλίσκομεν
<span class="lb" data-page="138" data-line="8" id="p138.8"></span>ἐλέγχοντες αὐτὸν, ἔτι τε πρὸς τούτοις καθ᾿ ὃν ἀναγινώσκομεν
<span class="lb" data-page="138" data-line="9" id="p138.9"></span>τὰ κακῶς ἐγγεγραμμένα. ἀπὸ τῶν ὄπισθεν τῆς κεφαλῆς,
<span class="lb" data-page="138" data-line="10" id="p138.10"></span>φησὶ, ζεῦγός τι φλεβῶν ὥρμηται φέρεσθαι διὰ τοῦ αὐχένος,
<span class="lb" data-page="138" data-line="11" id="p138.11"></span>εἶτ᾿ ἐκ τῶν ἔξω μερῶν περὶ τὴν ῥάχιν ἀφικνούμενον
<span class="lb" data-page="138" data-line="12" id="p138.12"></span>ἐπὶ τὰ ἰσχία. τοὐντεῦθεν δὲ διὰ τῆς κνήμης ἐπὶ τὰ τῶν
<span class="lb" data-page="138" data-line="13" id="p138.13"></span>σφυρῶν ἔξω παραγίνεται. ἕτερον δ᾿ ἄλλο ζεῦγος ἄρχεται
<span class="lb" data-page="138" data-line="14" id="p138.14"></span>μὲν, φησὶν, ἐκ τῶν περὶ τὰ ὦτα χωρίων, κατέρχεται δὲ διὰ
<span class="lb" data-page="138" data-line="15" id="p138.15"></span>τοῦ τραχήλου τῶν σφαγιτίδων ὀνομαζομένων φλεβῶν, εἶθ᾿
<span class="lb" data-page="138" data-line="16" id="p138.16"></span>ὥσπερ τὸ πρότερον ζεῦγος ἐκ τῶν ἔξω μερῶν περὶ τὴν
<span class="lb" data-page="138" data-line="17" id="p138.17"></span>ῥάχιν, οὕτως ἐκ τῶν ἔνδον, τοῦτο πρός τε τοὺς ὄρχεις καὶ
<span class="lb" data-page="138" data-line="18" id="p138.18"></span>τοὺς μηροὺς ἥκει. κᾄπειτα διὰ τῶν ἰγνύων ἐπὶ τὰ τῶν 
<span class="pb" data-page="139" id="p139"></span>
<span class="lb" data-page="139" data-line="1" id="p139.1"></span>σφυρῶν ἔνδον ἀφικνεῖται. τίς ἀνάσχοιτο ταῦτα ἀκούων
<span class="lb" data-page="139" data-line="2" id="p139.2"></span>ἡμέρᾳ μιᾷ τεθεαμένος ἀνατομὰς ζώου; πολλὰ μὲν γάρ ἐστι
<span class="lb" data-page="139" data-line="3" id="p139.3"></span>καὶ δύσδεικτα θεωρήματα κατὰ τὰς ἀνατομὰς, ὑπὲρ ὧν
<span class="lb" data-page="139" data-line="4" id="p139.4"></span>εἰκὸς ἀγνοεῖν τινα τῶν μὴ πάνυ τετριμμένων ἐν τῷ πράγματι,
<span class="lb" data-page="139" data-line="5" id="p139.5"></span>καὶ διὰ τοῦτο διαφωνία γέγονεν ἐπ᾿ αὐτῶν· τὸ δὲ
<span class="lb" data-page="139" data-line="6" id="p139.6"></span>τῆς μεγίστης φλεβὸς οὕτως ἐστὶ πρόδηλον, ὡς μήτε τινα
<span class="lb" data-page="139" data-line="7" id="p139.7"></span>λαθεῖν δύνασθαι τῶν δυνηθέντων ἐξ ἀνατομῆς τι μαθεῖν,
<span class="lb" data-page="139" data-line="8" id="p139.8"></span>ὡμολόγηταί τε πᾶσιν ἄχρι τοῦ καὶ τοὺς ποιητὰς αὐτοὺς
<span class="lb" data-page="139" data-line="9" id="p139.9"></span>γινώσκειν. Ὅμηρος γοῦν φησιν
</p>
<div class="lg">
<div class="l">
<span class="lb" data-page="139" data-line="10" id="p139.10"></span>ἀπὸ δὲ φλέβα πᾶσαν ἔκερσεν,</div>
<div class="l">
<span class="lb" data-page="139" data-line="11" id="p139.11"></span>Ἥτ᾿ ἀνὰ νῶτα θέουσα διαμπερὲς αὐχέν᾿ ἱκάνει.</div>
</div>
<p>
<span class="lb" data-page="139" data-line="12" id="p139.12"></span>μίαν οὖν αὐτὴν οἶδεν, ὥσπερ μία καί ἐστιν, οὐ τέσσαρας,
<span class="lb" data-page="139" data-line="13" id="p139.13"></span>ἔξωθεν μὲν τῆς ῥάχεως δύο, δύο δὲ κατὰ τὸν αὐτὸν τρόπον
<span class="lb" data-page="139" data-line="14" id="p139.14"></span>ἐκείναις παρατεταμένας ἑκατέρωθι τῇ ῥάχει ἄλλας.
<span class="lb" data-page="139" data-line="15" id="p139.15"></span>ἀλλὰ τὰς μὲν τέσσαρας, ὡς ὁ διαπλάσας τὴν ἐνταῦθα γεγραμμένην
<span class="lb" data-page="139" data-line="16" id="p139.16"></span>ἀνατομὴν ἔγραψεν, οὐδὲν ἔχει ζῶον· ἀπὸ δὲ
<span class="lb" data-page="139" data-line="17" id="p139.17"></span>τῆς μιᾶς φλεβὸς τῆς μεγίστης ἀποφύσεις γίνονται καθ᾿ 
<span class="pb" data-page="140" id="p140"></span>
<span class="lb" data-page="140" data-line="1" id="p140.1"></span>ὅλον τὸ μεταξὺ τῶν τοῦ νωτιαίου περάτων, ὡς Ἱπποκράτης
<span class="lb" data-page="140" data-line="2" id="p140.2"></span>ἔγραψεν ἐν τῷ δευτέρῳ τῶν ἐπιδημιῶν, τό τ᾿ ἄνω πρὸς
<span class="lb" data-page="140" data-line="3" id="p140.3"></span>ταῖς κλεισὶ πέρας αὐτῆς καὶ τὸ κάτω πρὸς τῷ ἱερῷ ὀστέῳ.
<span class="lb" data-page="140" data-line="4" id="p140.4"></span>καὶ τὸ μὲν εἰς τὰς σφαγίτιδας φλέβας σχίζεται, τὸ δ᾿ εἰς
<span class="lb" data-page="140" data-line="5" id="p140.5"></span>τὰς ἐπὶ τὰ σκέλη φερομένας. πῶς οὖν ὁ τοῦτο τὸ δεύτερον
<span class="lb" data-page="140" data-line="6" id="p140.6"></span>ζεῦγος γράψας δύο διαμενούσας τὰς σφαγίτιδας φλέβας
<span class="lb" data-page="140" data-line="7" id="p140.7"></span>οἴεται παρὰ τὴν ῥάχιν ἐκ τῶν ἔνδον μερῶν ἐπὶ τὰ σκέλη
<span class="lb" data-page="140" data-line="8" id="p140.8"></span>φέρεσθαι; πῶς δ᾿ ἐπὶ τὰ τῶν σφυρῶν ἔνδον ἥκειν ; μιᾶς
<span class="lb" data-page="140" data-line="9" id="p140.9"></span>καὶ μόνης φλεβὸς εἰς ἑκάτερον τῶν σκελῶν ἀφικνουμένης,
<span class="lb" data-page="140" data-line="10" id="p140.10"></span>οὐκ ἄλλης μέν τινος ἔνδον τῶν σφυρῶν, ἄλλης δ᾿ ἔξωθεν,
<span class="lb" data-page="140" data-line="11" id="p140.11"></span>ἀλλὰ τῆς αὐτῆς εἰσιν ἀποβλαστήματα. ἔτι δὲ τούτων ἐστὶ
<span class="lb" data-page="140" data-line="12" id="p140.12"></span>γελοιότερον τὸ τρίτον ζεῦγος τῶν φλεβῶν, ἃς ἐκ τῶν κροτάφων
<span class="lb" data-page="140" data-line="13" id="p140.13"></span>ὁρμηθείσας φέρεσθαί φησι διὰ τοῦ αὐχένος ὑπὸ τὰς
<span class="lb" data-page="140" data-line="14" id="p140.14"></span>ὠμοπλάτας εἰς τὸν πνεύμονα. κἄπειτ᾿ ἐντεῦθεν ὑπαλλαττούσας
<span class="lb" data-page="140" data-line="15" id="p140.15"></span>τὸ κατ᾿ εὐθὺ τῆς φορᾶς ἐκτρέπεσθαι πρὸς τὰ πλάγια,
<span class="lb" data-page="140" data-line="16" id="p140.16"></span>τὴν μὲν ἐκ τῶν δεξιῶν μερῶν ἐπὶ τὰ ἀριστερὰ μετερχομένην,
<span class="lb" data-page="140" data-line="17" id="p140.17"></span>εἶθ᾿ ὑπὸ τὸν μαζὸν, ἐπί τε τὸν σπλῆνα καὶ τὸν
<span class="lb" data-page="140" data-line="18" id="p140.18"></span>ἀριστερὸν ἀφικνουμένην νεφρόν. τὴν δ᾿ ἐκ τῶν ἀριστερῶν
<span class="lb" data-page="140" data-line="19" id="p140.19"></span>μερῶν ὑπὸ τὸν δεξιὸν νεφρὸν, ἀμφοτέρας δ᾿ αὐτὰς εἰς τὸν 
<span class="pb" data-page="141" id="p141"></span>
<span class="lb" data-page="141" data-line="1" id="p141.1"></span>ἀρχὸν τελευτᾷν. ἀλλὰ καὶ ὁ ἀρχὸς, ὦ βέλτιστε, φαίη ἄν
<span class="lb" data-page="141" data-line="2" id="p141.2"></span>τις εἰκότως πρὸς τὸν ταῦτα γράψαντα, παρὰ τῆς ἐπ᾿ ὀσφύϊ
<span class="lb" data-page="141" data-line="3" id="p141.3"></span>κοίλης ἀποφύσεις λαμβάνει, κατ᾿ ἐκεῖνον τὸν τόπον, ἔνθα
<span class="lb" data-page="141" data-line="4" id="p141.4"></span>καὶ τὰς εἰς ἑκάτερον μέρος ἀποφυομένας τῆς κοίλης, ὥσπερ
<span class="lb" data-page="141" data-line="5" id="p141.5"></span>τινὰς κλάδους μεγάλους ἐπὶ τὰ σκέλη φέρεσθαι. τῷ δὲ
<span class="lb" data-page="141" data-line="6" id="p141.6"></span>πνεύμονι τίς ἀγνοεῖ μὴ ὅτι τῶν ἰατρῶν, ἀλλὰ καὶ τῶν μαγείρων,
<span class="lb" data-page="141" data-line="7" id="p141.7"></span>ἀπὸ καρδίας χορηγούμενον αἷμα διὰ μιᾶς φλεβὸς,
<span class="lb" data-page="141" data-line="8" id="p141.8"></span>ἧς καρδίας οὐδαμόθι μέμνηται κατὰ τὸν λόγον ὁ τὸ τρίτον
<span class="lb" data-page="141" data-line="9" id="p141.9"></span>ζεῦγος αὐτὸ πλάσας; <span class="milestone ed2page" data-n="139" data-unit="ed2page" id="ed2page.139"></span>ἀλλ᾿ ἣν ἔνιοι τῶν ἀνατομικῶν
<span class="lb" data-page="141" data-line="10" id="p141.10"></span>ἀνδρῶν ἀρχὴν εἶναί φασιν τῶν καθ᾿ ὅλον τὸ σῶμα φλεβῶν,
<span class="lb" data-page="141" data-line="11" id="p141.11"></span>ταύτην ἡ προκειμένη ῥῆσις οὐδεμίαν οἶδεν ἔχουσαν φλέβα.
<span class="lb" data-page="141" data-line="12" id="p141.12"></span>καὶ γὰρ οὖν καὶ τὸ τέταρτον ζεῦγος ἄρχεσθαι μὲν ἀπό τε
<span class="lb" data-page="141" data-line="13" id="p141.13"></span>τῶν πρόσω τῆς κεφαλῆς καὶ τῶν ὀφθαλμῶν ἔφησεν,
<span class="lb" data-page="141" data-line="14" id="p141.14"></span>
<span class="milestone ed1page" data-n="24" data-unit="ed1page" id="ed1page.24"></span>ὑπὸ δὲ τὸν αὐχένα καὶ τὰς κλεῖς ἐνεχθὲν αὐτὰς, ἐπιβαίνειν
<span class="lb" data-page="141" data-line="15" id="p141.15"></span>τῷ βραχίονι καθ᾿ ἑτέραν δηλονότι χεῖρα μίαν, εἶτ᾿ ἐκ τῶν
<span class="lb" data-page="141" data-line="16" id="p141.16"></span>ἄνω μερῶν ἐπὶ τοὺς δακτύλους ἐνεχθείσας αὖθις ἀναφέρεσθαι
<span class="lb" data-page="141" data-line="17" id="p141.17"></span>διὰ τῆς ὅλης χειρὸς ἐπὶ τὴν μασχάλην, ἐντεῦθέν τε
<span class="lb" data-page="141" data-line="18" id="p141.18"></span>διὰ τῶν πλευρῶν ἰέναι, τὴν μὲν ἑτέραν ἐπὶ τὸ ἧπαρ, τὴν
<span class="lb" data-page="141" data-line="19" id="p141.19"></span>δ᾿ ἑτέραν ἐπὶ τὸν σπλῆνα, κᾄπειτα φερομένας ἀπὸ τῆς 
<span class="pb" data-page="142" id="p142"></span>
<span class="lb" data-page="142" data-line="1" id="p142.1"></span>γαστρὸς εἰς τὸ αἰδοῖον ἀμφοτέρας τελευτᾷν, ὥστε οὐδ᾿ αὗται
<span class="lb" data-page="142" data-line="2" id="p142.2"></span>διδόασί τι τῇ καρδίᾳ μέρος. πῶς οὖν εἰς τέλος ἐπελάθετο
<span class="lb" data-page="142" data-line="3" id="p142.3"></span>τηλικούτου σπλάγχνου τῆς καρδίας ὁ ταῦτα διαπλάττων
<span class="lb" data-page="142" data-line="4" id="p142.4"></span>ὡς καινὸς ὄντως Προμηθεύς; οὐ μὴν οὐδ᾿ ἐγκεφάλου
<span class="lb" data-page="142" data-line="5" id="p142.5"></span>μνήμην ἐποιήσατο. δῆλον γὰρ ὅτι καὶ οὗτος ἀτιμότερος
<span class="lb" data-page="142" data-line="6" id="p142.6"></span>ἦν τῶν σφυρῶν. ὑπὲρ ἅπασαν δὲ τυφλότητα τὸ κατὰ τοὺς
<span class="lb" data-page="142" data-line="7" id="p142.7"></span>νεφρούς ἐστιν, ἐφ᾿ οὓς ἀπὸ τῆς κοίλης μέγισται φέρονται
<span class="lb" data-page="142" data-line="8" id="p142.8"></span>φλέβες, ἃς παραλιπὼν ἀναπλάττει τινὰς ἀπὸ τοῦ πνεύμονος
<span class="lb" data-page="142" data-line="9" id="p142.9"></span>ἐπ᾿ αὐτοὺς φέρεσθαι. δῆλον οὖν ἐστιν ἐξ ἁπάντων, οὐχ
<span class="lb" data-page="142" data-line="10" id="p142.10"></span>ὥσπερ ἔνιοι τῶν ἀνατεμνόντων παρεῖδόν τινα καὶ αὐτὸς
<span class="lb" data-page="142" data-line="11" id="p142.11"></span>οὗτος παρεωρακὼς, ἀλλ᾿ ὅλως οὐδὲν ἑωρακώς. ὁ γὰρ τὰ
<span class="lb" data-page="142" data-line="12" id="p142.12"></span>μέγιστα μὴ βλέπων οὐ παραβλέπειν, ἀλλ᾿ ὅλως οὐ βλέπειν
<span class="lb" data-page="142" data-line="13" id="p142.13"></span>ἀληθῶς ἂν λέγοιτο. ὅτι μὲν οὖν ἐνυπνίοις μεθυόντων ἔοικεν
<span class="lb" data-page="142" data-line="14" id="p142.14"></span>ὁ περὶ τῶν ἀπὸ τῆς κεφαλῆς εἰς ὅλον τὸ σῶμα καταφερομένων
<span class="lb" data-page="142" data-line="15" id="p142.15"></span>φλεβῶν λόγος οὐδεὶς ἀγνοεῖ τῶν ὅλως ἐπιχειρησάντων
<span class="lb" data-page="142" data-line="16" id="p142.16"></span>τι θεάσασθαι κατὰ τὰς ἀνατομάς. ἄλλας μὲν γάρ
<span class="lb" data-page="142" data-line="17" id="p142.17"></span>τινας μικρὰς παρῶφθαι τοῖς ἀνατομικοῖς εἰκὸς, οὐ μὴν ﻿
<span class="pb" data-page="143" id="p143"></span>
<span class="lb" data-page="143" data-line="1" id="p143.1"></span>ἔγραψέ τις ἄλλην ἄλλως, οὐδὲ παρέλιπε τὰ καὶ τοῖς τυφλοῖς
<span class="lb" data-page="143" data-line="2" id="p143.2"></span>δυνάμενα γενέσθαι γνωρίματα τοὺς δακτύλους τῆς
<span class="lb" data-page="143" data-line="3" id="p143.3"></span>χειρὸς ἐπιβάλλουσι. μία γοῦν ἐστι φλὲψ δι᾿ ἧς ἐξ ἥπατος
<span class="lb" data-page="143" data-line="4" id="p143.4"></span>εἰς ὅλον τὸ σῶμα φέρεται τὸ αἷμα, καθάπερ ἀπὸ στελέχους
<span class="lb" data-page="143" data-line="5" id="p143.5"></span>κλάδων πολλῶν, ἀποφυομένων ἀπ᾿ αὐτῆς φλεβῶν σμικρῶν,
<span class="lb" data-page="143" data-line="6" id="p143.6"></span>αἳ διανέμουσιν αὐτὸ τοῖς τοῦ ζώου μορίοις ἅπασιν.
<span class="lb" data-page="143" data-line="7" id="p143.7"></span>εἰ μὲν οὖν ποταμῷ παρεικάσαις τὸ κατὰ τὴν κοίλην αἷμα,
<span class="lb" data-page="143" data-line="8" id="p143.8"></span>τὸ δ᾿ ἀπ᾿ αὐτῆς φερόμενον εἰς τὰ μόρια τοῦ σώματος ὀχετῷ,
<span class="lb" data-page="143" data-line="9" id="p143.9"></span>οὐδ᾿ οὕτως ψευσθήσῃ τῆς εἰκόνος. ἀλλ᾿ εἴτε ποταμῷ
<span class="lb" data-page="143" data-line="10" id="p143.10"></span>προσεοικέναι φαίη τις, εἴτε πρέμνῳ τὴν μεγάλην φλέβα, τό
<span class="lb" data-page="143" data-line="11" id="p143.11"></span>γε μίαν αὐτὴν εἶναι πᾶσι τοῖς ἰατροῖς ὡμολόγηται, πλὴν
<span class="lb" data-page="143" data-line="12" id="p143.12"></span>τούτου τολμηρότατα παραγράψαντος τῷ βιβλίῳ τούτῳ τὰ
<span class="lb" data-page="143" data-line="13" id="p143.13"></span>τέσσαρα ζεύγη. πρὸς γὰρ αὖ τοῖς ἄλλοις ὥσπερ τὴν καρδίαν
<span class="lb" data-page="143" data-line="14" id="p143.14"></span>ἀμνημόνευτον εἴασεν, οὕτω καὶ αὐτὴν τὴν κοίλην
<span class="lb" data-page="143" data-line="15" id="p143.15"></span>φλέβα. καί τοι τῶν γε σφαγιτίδων μνημονεύσας, εἰς ἃς
<span class="lb" data-page="143" data-line="16" id="p143.16"></span>αὕτη σχίζεται κατὰ τὸ τοῦ θώρακος ἀνωτέρω. ὅσον γάρ
<span class="lb" data-page="143" data-line="17" id="p143.17"></span>ἐστι μεταξὺ τούτου τε τοῦ χωρίου καὶ τοῦ τῆς ῥάχεως
<span class="lb" data-page="143" data-line="18" id="p143.18"></span>πέρατος, ἡ μεγάλη φλέψ αὐτὸ κατείληφεν, ἀποφύουσα φλέβας 
<span class="pb" data-page="144" id="p144"></span>
<span class="lb" data-page="144" data-line="1" id="p144.1"></span>ἑκατέρωθεν. σχίζεται δὲ διχῇ, καθ᾿ ἑκάτερον τῶν περάτων
<span class="lb" data-page="144" data-line="2" id="p144.2"></span>καὶ τῶν μορίων αὐτῆς. ἄνω μὲν γὰρ διὰ τοῦ τραχήλου
<span class="lb" data-page="144" data-line="3" id="p144.3"></span>φέρονται μέγισται φλέβες, αἳ σφαγίτιδες ὀνομάζονται.
<span class="lb" data-page="144" data-line="4" id="p144.4"></span>κάτω δὲ ἐφ᾿ ἑκάτερον σκέλος, ὡς εἴρηται, μία μὲν, μεγίστη
<span class="lb" data-page="144" data-line="5" id="p144.5"></span>δὲ φλέψ. τῶν δὲ διὰ τοῦ τραχήλου φερομένων, αἳ
<span class="lb" data-page="144" data-line="6" id="p144.6"></span>καλοῦνται σφαγίτιδες, ἐν τῷ δευτέρῳ ζεύγει μνημονεύσας
<span class="lb" data-page="144" data-line="7" id="p144.7"></span>ὁ νέος οὗτος Προμηθεὺς ἄγνοιαν καὶ τόλμαν ἐπεδείξατο
<span class="lb" data-page="144" data-line="8" id="p144.8"></span>μεγίστην, οὐδαμόθι τῆς κοίλης φλεβὸς σχιζομένης, ἐξ ἧς
<span class="lb" data-page="144" data-line="9" id="p144.9"></span>αὗται γεννῶνται μνημονεύσας. ἐχρῆν γὰρ, εἴπερ ἑωράκει τι
<span class="lb" data-page="144" data-line="10" id="p144.10"></span>σμικρὸν ἐν ταῖς ἀνατομαῖς, ἐς ταὐτὸ ἀλλήλαις φάναι τὰς
<span class="lb" data-page="144" data-line="11" id="p144.11"></span>σφαγίτιδας ἰούσας μίαν ἀποτελεῖν φλέβα τὴν ἡπατῖτιν, ἢ
<span class="lb" data-page="144" data-line="12" id="p144.12"></span>κοίλην, ἢ ὅπως ἄν τις ἑτέρως ὀνομάζειν ἐθέλει νῦν. εἰ δ᾿
<span class="lb" data-page="144" data-line="13" id="p144.13"></span>ὡς δύο μενουσῶν αὐτῶν ὁ λόγος αὐτῷ γέγραπται <span class="milestone ed2page" data-n="140" data-unit="ed2page" id="ed2page.140"></span>
<span class="lb" data-page="144" data-line="14" id="p144.14"></span>φάσκοντι διὰ τῶν ἔνδον μερῶν παρὰ τὴν ῥάχιν ἐπὶ τὰ τῶν
<span class="lb" data-page="144" data-line="15" id="p144.15"></span>σφυρῶν ἔσω καταφέρεσθαι. τί ἂν οὖν ἔτι μνημονεύσῃ τις
<span class="lb" data-page="144" data-line="16" id="p144.16"></span>τῶν μετὰ τέτταρα ζεύγη γεγραμμένων φλεβῶν; ἃς ἀπὸ τῆς
<span class="lb" data-page="144" data-line="17" id="p144.17"></span>κοίλης ἀναφέρειν εἰς ὅλον τὸ σῶμα τὴν τροφὴν ἡγεῖται,
<span class="lb" data-page="144" data-line="18" id="p144.18"></span>ὥσπερ τῶν εἰρημένων τεττάρων ζευγῶν, ἄλλου τινὸς ἕνεκεν 
<span class="pb" data-page="145" id="p145"></span>
<span class="lb" data-page="145" data-line="1" id="p145.1"></span>ὑπὸ τῆς φύσεως γεγονότων, ἀλλ᾿ οὐχὶ μίαν ἁπασῶν φλεβῶν
<span class="lb" data-page="145" data-line="2" id="p145.2"></span>ἐχουσῶν χρείαν κοινὴν, ἀναφέρειν ἐξ ἥπατος ἅπασι τοῖς
<span class="lb" data-page="145" data-line="3" id="p145.3"></span>τοῦ ζώου μέρεσιν αἷμα. τῶν δ᾿ ἐκ τῆς κοιλίας καὶ τῶν ἐντέρων
<span class="lb" data-page="145" data-line="4" id="p145.4"></span>ἀνακομιζουσῶν εἰς ἧπάρ τε ἐκ τῶν ἐδεσμάτων χυλὸν
<span class="lb" data-page="145" data-line="5" id="p145.5"></span>οὐδεμία προσωτέρω τοῦ ἥπατος ἀνέρχεται. ἀλλ᾿ οὐδὲ κατὰ
<span class="lb" data-page="145" data-line="6" id="p145.6"></span>πολλοὺς τοῦ ἥπατος τόπους φαίνονται, καίτοι πάμπολλαι
<span class="lb" data-page="145" data-line="7" id="p145.7"></span>τὸν ἀριθμὸν οὖσαι καθ᾿ ἃ τῇ γαστρὶ καὶ τοῖς ἄλλοις ἐντέροις
<span class="lb" data-page="145" data-line="8" id="p145.8"></span>ὁμιλοῦσιν, ἀλλ᾿ εἰς ἕνα τόπον, ὃν ὀνομάζουσι πύλας
<span class="lb" data-page="145" data-line="9" id="p145.9"></span>ἥπατος, ἀφικνοῦνται δὲ πᾶσαι, τοῦ θεμένου πρώτου πύλας
<span class="lb" data-page="145" data-line="10" id="p145.10"></span>ὄνομα τῷ χωρίῳ τούτῳ πόλει μὲν ἢ οἰκίᾳ τινὶ μεγάλῃ
<span class="lb" data-page="145" data-line="11" id="p145.11"></span>τὸ ἧπαρ παρεικάσαντος, ἀγροῖς δὲ τά τε ἔντερα καὶ τὴν
<span class="lb" data-page="145" data-line="12" id="p145.12"></span>κοιλίαν, ἐξ ὧν ὥσπερ δι᾿ ὁδῶν τινων, πολλῶν τῶν φλεβῶν,
<span class="lb" data-page="145" data-line="13" id="p145.13"></span>εἰς τὰς πύλας τῆς πόλεως, ἢ τῆς οἰκίας κομίζεται τὰ σιτία.
<span class="lb" data-page="145" data-line="14" id="p145.14"></span>ληρεῖ τοίνυν ὁ νέος Προμηθεὺς ἐν ᾧ διαπλάττει ζώῳ κατὰ
<span class="lb" data-page="145" data-line="15" id="p145.15"></span>τὸν ἑαυτοῦ λόγον. οὐ γὰρ δὴ τοῖς ἔργοις γε διέπλασέ τις
<span class="lb" data-page="145" data-line="16" id="p145.16"></span>ζῶον, ἐν ᾧ φλέβες ἐκ τῆς κοιλίας καὶ τῶν ἐντέρων εἰς
<span class="lb" data-page="145" data-line="17" id="p145.17"></span>ὅλον ἀναφέρουσι τὸ σῶμα τὴν τροφήν. εἰς ἕνα γὰρ ἀφικνοῦνται
<span class="lb" data-page="145" data-line="18" id="p145.18"></span>τόπον ἅπασαι, τὰς πύλας τοῦ ἥπατος, ἐντεῦθέν 
<span class="pb" data-page="146" id="p146"></span>
<span class="lb" data-page="146" data-line="1" id="p146.1"></span>τε πάλιν αἱ κατὰ τὸ σπλάγχνον ὑποδεχόμεναι φλέβες τὴν
<span class="lb" data-page="146" data-line="2" id="p146.2"></span>ἀνενεχθεῖσαν τροφὴν εἰς τὴν κοίλην φλέβα παράγουσιν, ἐξ
<span class="lb" data-page="146" data-line="3" id="p146.3"></span>ἧς, ὡς ἔφην ὀλίγον ἔμπροσθεν, εἰς ὅλον τὸ σῶμα διανέμεται
<span class="lb" data-page="146" data-line="4" id="p146.4"></span>τὸ αἷμα. 
</p>
<span class="lb rule" data-page="146" data-line="5" id="p146.5"></span>
</section>
<section id="s2.7" title="Chapter 2.7">
<span class="lb head" data-page="146" data-line="6" id="p146.6"></span>
<blockquote class="quote lemma">
<span class="lb" data-page="146" data-line="7" id="p146.7"></span>Φέρουσι δὲ καὶ ἀπὸ τῶν παχειῶν φλεβῶν εἰς τὴν κοιλίην
<span class="lb" data-page="146" data-line="8" id="p146.8"></span>καὶ εἰς τὸ ἄλλο σῶμα καὶ ἀπὸ τῶν ἔξω καὶ ἀπὸ τῶν
<span class="lb" data-page="146" data-line="9" id="p146.9"></span>εἴσω καὶ εἰς ἀλλήλας διδόασιν αἵ τε εἴσωθεν ἔξω καὶ αἱ
<span class="lb" data-page="146" data-line="10" id="p146.10"></span>ἔξωθεν εἴσω.
</blockquote>
<span class="lb rule" data-page="146" data-line="11" id="p146.11"></span>
<p>
<span class="lb" data-page="146" data-line="12" id="p146.12"></span>Ἤρκει μὲν τῷ νέῳ Προμηθεῖ τὰ τέτταρα ζεύγη τῶν
<span class="lb" data-page="146" data-line="13" id="p146.13"></span>φλεβῶν, οὐ μὴν ἠρκέσθη γε αὐτὸς, ἀλλ᾿ ὑπ᾿ ἀπληστίας
<span class="lb" data-page="146" data-line="14" id="p146.14"></span>ἠσχημόνησε, προσθεὶς αὐτοῖς τὰς ἐκ τῆς κοίλης φερούσας
<span class="lb" data-page="146" data-line="15" id="p146.15"></span>τὴν τροφὴν εἰς τὸ σῶμα. νυνὶ δ᾿ αὖθις ἐπήνεγκε τῷ λόγῳ
<span class="lb" data-page="146" data-line="16" id="p146.16"></span>τὸν κολοφῶνα περὶ τῆς κοινωνίας τῶν φλεβῶν εἰπὼν οὐκ
<span class="lb" data-page="146" data-line="17" id="p146.17"></span>ἀληθές. οὐδεμία γὰρ τῶν ἀπὸ τῆς κοίλης ἀποπεφυκυιῶν
<span class="lb" data-page="146" data-line="18" id="p146.18"></span>φλεβῶν, ἃς παχείας ὠνόμασεν, εἰς ἕτερα ζεύγη διανενεμημένη, 
<span class="pb" data-page="147" id="p147"></span>
<span class="lb" data-page="147" data-line="1" id="p147.1"></span>εἰς κοιλίαν, ἢ ἔντερα φαίνεται καταπεφυκυῖα. καθάπερ
<span class="lb" data-page="147" data-line="2" id="p147.2"></span>γοῦν ἐπὶ τῆς νῦν εἰρημένης ἀνατομῆς οὐδὲν ὅλως οὐδ᾿
<span class="lb" data-page="147" data-line="3" id="p147.3"></span>ἄχρι ῥήματος ἑνὸς ἀληθὲς εἶπεν ὁ πλάστης αὐτῶν, οὕτως
<span class="lb" data-page="147" data-line="4" id="p147.4"></span>ἐπὶ τῆς κατὰ τὸ δεύτερον τῶν ἐπιδημιῶν οὐδὲν ὅλως ὁ Ἱπποκράτης
<span class="lb" data-page="147" data-line="5" id="p147.5"></span>ἐψεύσατο. παραφρονοῦσιν οὖν ὅσοι οὐδ᾿ ὄναρ
<span class="lb" data-page="147" data-line="6" id="p147.6"></span>ἀνατομῆς ἁψάμενοι, τῶν Ἱπποκράτους βιβλίων ἐξηγήσεις
<span class="lb" data-page="147" data-line="7" id="p147.7"></span>ἐπιχειροῦσι ποιεῖσθαι. καὶ μάλιστ᾿ αὐτῶν οἱ καλοῦντες
<span class="lb" data-page="147" data-line="8" id="p147.8"></span>ἑαυτοὺς Ἱπποκρατείους, ἑνὸς ἀνδρὸς ἡγούμενοι καὶ τοῦτον
<span class="lb" data-page="147" data-line="9" id="p147.9"></span>εἶναι τὸν λῆρον ἅπαντα, τῆς τῶν φλεβῶν ἀνατομῆς καὶ τὴν
<span class="lb" data-page="147" data-line="10" id="p147.10"></span>ἐν τῷ δευτέρῳ τῶν ἐπιδημιῶν ἀκρίβειαν. εἰ μὲν γὰρ ἐπεξεύρηταί
<span class="lb" data-page="147" data-line="11" id="p147.11"></span>τι κατὰ τὸ ἕτερον αὐτῶν, ἐγχωρεῖ τὸν αὐτὸν ἄνδρα
<span class="lb" data-page="147" data-line="12" id="p147.12"></span>τοῦ χρόνου προϊόντος ἑαυτοῦ βελτίονα γινόμενον ἐφ᾿ οἷς
<span class="lb" data-page="147" data-line="13" id="p147.13"></span>ἔμπροσθεν εἰρήκει καλῶς ἕτερα προσθεῖναι. ἐπεὶ δὲ ὁ μὲν Ἱπποκράτης
<span class="lb" data-page="147" data-line="14" id="p147.14"></span>αὐτὸς ἀκριβῶς φαίνεται γράψας οὐ μόνα τὰ σαφῶς ὁρώμενα
<span class="lb" data-page="147" data-line="15" id="p147.15"></span>πᾶσιν, ἀλλὰ καὶ τὰ δυσθεώρητα, μὴ βλέπων δὲ καὶ ὁ τὴν
<span class="lb" data-page="147" data-line="16" id="p147.16"></span>ἐνθάδε συνθεὶς ἀνατομὴν, ἃ καὶ ψηλαφῶν ἄν τις εὕροι,
<span class="lb" data-page="147" data-line="17" id="p147.17"></span>
<span class="milestone ed2page" data-n="141" data-unit="ed2page" id="ed2page.141"></span>πῶς ἐγχωρεῖ φάναι τὸν αὐτὸν ἀμφότερα γεγραφέναι; ﻿
<span class="pb" data-page="148" id="p148"></span>
<span class="lb" data-page="148" data-line="1" id="p148.1"></span>κατὰ τί δ᾿ εὔλογον, ὅλον ἀναπληρώσας τὸν περὶ τῶν στοιχείων
<span class="lb" data-page="148" data-line="2" id="p148.2"></span>τοῦ ἀνθρώπου λόγον, ἐφεξῆς αὐτῶν συνῆψε τὸν
<span class="lb" data-page="148" data-line="3" id="p148.3"></span>περὶ τῶν φλεβῶν; ἢ γὰρ πᾶσαν ἐχρῆν τὴν ἀνατομὴν γράφειν,
<span class="lb" data-page="148" data-line="4" id="p148.4"></span>ἢ μηδὲ τὴν περὶ τῶν <span class="milestone ed1page" data-n="25" data-unit="ed1page" id="ed1page.25"></span>φλεβῶν. ὑποτυπώσεσι μὲν
<span class="lb" data-page="148" data-line="5" id="p148.5"></span>γὰρ, ἃς ἑαυτοῖς ἀναμνήσεως ἕνεκα γράφομεν, οἰκεῖόν ἐστιν
<span class="lb" data-page="148" data-line="6" id="p148.6"></span>ὅτε τοιαύτη ποικιλία θεωρημάτων γίνεται, συγγράμματι δὲ
<span class="lb" data-page="148" data-line="7" id="p148.7"></span>οὐδαμῶς ἐστιν οἰκεῖον ἐπιπεπληρωμένῃ τῇ προτέρᾳ διδασκαλίᾳ
<span class="lb" data-page="148" data-line="8" id="p148.8"></span>μόριόν τι τῆς δευτέρας προσγράφειν, κᾄπειτα τοῦτο
<span class="lb" data-page="148" data-line="9" id="p148.9"></span>καταλιπόντα μικρὸν ὕστερον ἄλλο τι γράφειν, εἶτ᾿ αὖθις
<span class="lb" data-page="148" data-line="10" id="p148.10"></span>ἄλλο, καθάπερ ἐν τούτοις τοῖς ὑποκειμένοις ἐν τῷ περὶ
<span class="lb" data-page="148" data-line="11" id="p148.11"></span>φύσιος ἀνθρώπου. 
</p>
<span class="lb rule" data-page="148" data-line="12" id="p148.12"></span>
</section>
<section id="s2.8" title="Chapter 2.8">
<span class="lb head" data-page="148" data-line="13" id="p148.13"></span>
<blockquote class="quote lemma">
<span class="lb" data-page="148" data-line="14" id="p148.14"></span>Τὰς οὖν φλεβοτομίας δεῖ ποιέεσθαι κατὰ τουτέους τοὺς
<span class="lb" data-page="148" data-line="15" id="p148.15"></span>λόγους.
</blockquote>
<span class="lb rule" data-page="148" data-line="16" id="p148.16"></span>
<p>
<span class="lb" data-page="148" data-line="17" id="p148.17"></span>Οὓς αὐτὸς προείρηκε δηλονότι, τῷ μὲν πρώτῳ ζεύγει 
<span class="pb" data-page="149" id="p149"></span>
<span class="lb" data-page="149" data-line="1" id="p149.1"></span>τῶν φλεβῶν ἐν τῇ τελευτῇ προσθεὶς κατὰ λέξιν ταυτί·
<span class="lb" data-page="149" data-line="2" id="p149.2"></span>δεῖ οὖν τὰς φλεβοτομίας ἐπὶ τῶν ἀλγημάτων τῶν ἐν τῷ
<span class="lb" data-page="149" data-line="3" id="p149.3"></span>νώτῳ καὶ ἐν τοῖσιν ἰσχίοισιν ἀπὸ τῶν ἰγνύων ποιέεσθαι
<span class="lb" data-page="149" data-line="4" id="p149.4"></span>καὶ ἀπὸ τῶν σφυρῶν ἔξωθεν. τῷ δὲ δευτέρῳ ζεύγει ταυτὶ
<span class="lb" data-page="149" data-line="5" id="p149.5"></span>προσγράψας· δεῖ οὖν τὰς φλεβοτομίας ποιέεσθαι πρὸς τὰς
<span class="lb" data-page="149" data-line="6" id="p149.6"></span>ὀδύνας τὰς ἀπὸ τῶν ψοῶν καὶ τῶν ὄρχεων ἀπὸ τῶν ἰγνύων
<span class="lb" data-page="149" data-line="7" id="p149.7"></span>καὶ ἀπὸ τῶν σφυρῶν ἔσωθεν. ἐπὶ δὲ τοῦ τρίτου καὶ τετάρτου
<span class="lb" data-page="149" data-line="8" id="p149.8"></span>ζεύγους οὐδὲν προσέθηκε περὶ φλεβοτομίας, ὥστε
<span class="lb" data-page="149" data-line="9" id="p149.9"></span>καὶ κατ᾿ αὐτὰ τὸν λόγον ἐλλιπῆ πεποίηκε, πολλὰ μόρια τοῦ
<span class="lb" data-page="149" data-line="10" id="p149.10"></span>σώματος παραλιπὼν, ἐφ᾿ ὧν ἐχρῆν εἰρηκέναι τὰς τμηθησομένας
<span class="lb" data-page="149" data-line="11" id="p149.11"></span>φλέβας. ἀλλὰ ὥσπερ τῆς ὅλης ἀνατομῆς βραχύ τι
<span class="lb" data-page="149" data-line="12" id="p149.12"></span>μόριον ἀποσπάσας ἔγραψεν, οὕτως καὶ τοὺς περὶ φλεβοτομίας
<span class="lb" data-page="149" data-line="13" id="p149.13"></span>λόγους. 
</p>
<span class="lb rule" data-page="149" data-line="14" id="p149.14"></span>
</section>
<section id="s2.9" title="Chapter 2.9">
<span class="lb head" data-page="149" data-line="15" id="p149.15"></span>
<blockquote class="quote lemma">
<span class="lb" data-page="149" data-line="16" id="p149.16"></span>Ἐπιτηδεύειν δὲ χρὴ τὰς τομὰς ὡς προσωτάτω τέμνειν ἀπὸ
<span class="lb" data-page="149" data-line="17" id="p149.17"></span>τῶν χωρίων ἔνθα ἂν αἱ ὀδύναι μεμαθήκασιν γίνεσθαι καὶ
<span class="lb" data-page="149" data-line="18" id="p149.18"></span>τὸ αἷμα συλλέγεσθαι. οὕτως γὰρ ἂν ἥκιστα ἥ τε μεταβολὴ 
<span class="pb" data-page="150" id="p150"></span>
<span class="lb" data-page="150" data-line="1" id="p150.1"></span>γίγνοιτο μεγάλη ἐξαπίνης καὶ τὸ ἔθος μεταστήσαις ἂν,
<span class="lb" data-page="150" data-line="2" id="p150.2"></span>ὥστε μηκέτι εἰς τὸ αὐτὸ χωρίον συλλέγεσθαι.
</blockquote>
<span class="lb rule" data-page="150" data-line="3" id="p150.3"></span>
<p>
<span class="lb" data-page="150" data-line="4" id="p150.4"></span>Ὅτι μὲν τομὰς εἴρηκε τῶν φλεβῶν, ἃς ἐν συνθέτῳ
<span class="lb" data-page="150" data-line="5" id="p150.5"></span>προσηγορίᾳ φλεβοτομίας ὀνομάζομεν, ὀρθῶς ἤκουσαν οἱ
<span class="lb" data-page="150" data-line="6" id="p150.6"></span>ἐξηγηταί· καὶ γὰρ ὁμολογοῦσι πάντες τοῦτο. ὅτι δὲ οὐ διωρίσατο
<span class="lb" data-page="150" data-line="7" id="p150.7"></span>πότερον ὀδυνωμένων δὴ τῶν μορίων ἀξιοῖ πόῤῥω
<span class="lb" data-page="150" data-line="8" id="p150.8"></span>τὴν ἀντίσπασιν γίνεσθαι τῶν ἐπιῤῥεόντων χυμῶν, ἢ κατὰ
<span class="lb" data-page="150" data-line="9" id="p150.9"></span>τὸν τῆς ὑγιείας χρόνον, ἐν τούτῳ μέμψαιτ᾿ ἄν τις αὐτῷ.
<span class="lb" data-page="150" data-line="10" id="p150.10"></span>ἐμοὶ δ᾿ οὖν δοκεῖ μᾶλλον ἐπὶ τῶν ὑγιαινόντων εἰρῆσθαι,
<span class="lb" data-page="150" data-line="11" id="p150.11"></span>βουλομένου τοῦ γράψαντος ταῦτα προσεθίζειν, εἰς ἄλλα μόρια
<span class="lb" data-page="150" data-line="12" id="p150.12"></span>φέρεσθαι τοὺς πλεονάζοντας χυμούς. 
</p>
<span class="lb rule" data-page="150" data-line="13" id="p150.13"></span>
</section>
<section id="s2.10" title="Chapter 2.10">
<span class="lb head" data-page="150" data-line="14" id="p150.14"></span>
<blockquote class="quote lemma">
<span class="lb" data-page="150" data-line="15" id="p150.15"></span>
<span class="milestone ed2page" data-n="142" data-unit="ed2page" id="ed2page.142"></span>Ὁκόσοι πῦον πολλὸν πτύουσιν ἄτερ πυρετοῦ ἐόντες καὶ
<span class="lb" data-page="150" data-line="16" id="p150.16"></span>ὁκόσοισιν ὑπὸ τὸ οὖρον πῦον ὑφίσταται πολλὸν ἄτερ ὀδύνης
<span class="lb" data-page="150" data-line="17" id="p150.17"></span>ἐοῦσι καὶ ὁκόσοισι τὰ ὑποχωρήματα αἱματώδεα, ὥσπερ
<span class="lb" data-page="150" data-line="18" id="p150.18"></span>ἐν τῇσι δυσεντερίῃσι, καὶ χρόνια ἃ νέοισιν ἐοῦσι πέντε 
<span class="pb" data-page="151" id="p151"></span>
<span class="lb" data-page="151" data-line="1" id="p151.1"></span>καὶ τριάκοντα ἐτέων καὶ γεραιτέροισι, τουτέοισι πᾶσιν
<span class="lb" data-page="151" data-line="2" id="p151.2"></span>ἀπὸ ταυτομάτου τὰ νουσήματα γίνεται. ἀνάγκη γὰρ τουτέους
<span class="lb" data-page="151" data-line="3" id="p151.3"></span>ταλαιπώρους τε γίνεσθαι καὶ φιλοπόνους τῷ σώματι
<span class="lb" data-page="151" data-line="4" id="p151.4"></span>καὶ ἐργάτας νεανίσκους ἐόντας. ἔπειτα δ᾿ ἐξανεθέντας
<span class="lb" data-page="151" data-line="5" id="p151.5"></span>τῶν πόνων σαρκωθῆναι μαλθακῇ σαρκὶ καὶ πολὺ
<span class="lb" data-page="151" data-line="6" id="p151.6"></span>διαφερούσῃ τῆς προτέρης καὶ πολλὸν διακεκριμένον ἔχειν
<span class="lb" data-page="151" data-line="7" id="p151.7"></span>τὸ σῶμα, τότε προϋπάρχον καὶ τὸ ἐπιτραφὲν, ὥστε μὴ
<span class="lb" data-page="151" data-line="8" id="p151.8"></span>ὁμολογεῖν. ὁκόταν οὖν νούσημά τι καταλάβῃ τοὺς οὕτω
<span class="lb" data-page="151" data-line="9" id="p151.9"></span>διακειμένους, τότε μὲν παραχρῆμα διαφεύγουσιν, ὕστερον
<span class="lb" data-page="151" data-line="10" id="p151.10"></span>δὲ μετὰ τὴν νοῦσον χρόνῳ τήκεται τὸ σῶμα καὶ
<span class="lb" data-page="151" data-line="11" id="p151.11"></span>ῥέει διὰ τῶν φλεβῶν, ᾗ ἂν εὐρυχωρίη μάλιστα τύχῃ,
<span class="lb" data-page="151" data-line="12" id="p151.12"></span>ἰχωροειδές. ἢν μὲν οὖν ὁρμήσῃ ἐς τὴν κοιλίην τὴν κάτω,
<span class="lb" data-page="151" data-line="13" id="p151.13"></span>σχεδόν τι οἷόνπερ ἐν τῷ σώματι ἐνέῃ, τοιοῦτο καὶ τὸ διαχώρημα
<span class="lb" data-page="151" data-line="14" id="p151.14"></span>γίνεται. ἅτε γὰρ τῆς ὁδοῦ κατάντεος ἐούσης,
<span class="lb" data-page="151" data-line="15" id="p151.15"></span>οὐχ ἵσταται πολλὸν χρόνον ἐν τῷ ἐντέρῳ. ὁκόσοισι δ᾿
<span class="lb" data-page="151" data-line="16" id="p151.16"></span>ἂν ἐς τὸ στῆθος ἐσρυῇ, ὑπόπυοι γίνονται, ἅτε τῆς καθάρσεως
<span class="lb" data-page="151" data-line="17" id="p151.17"></span>ἀνάντεος ἐούσης καὶ χρόνον ἐναυλιζόμενον πολλὸν,
<span class="lb" data-page="151" data-line="18" id="p151.18"></span>ἐν τῷ στήθει κατασήπεται καὶ γίνεται πυοειδές. 
<span class="pb" data-page="152" id="p152"></span>
<span class="lb" data-page="152" data-line="1" id="p152.1"></span>ὁκόσοισι δ᾿ ἂν ἐς τὴν κύστιν ἐξερεύγηται ὑπὸ τῆς θερμότητος,
<span class="lb" data-page="152" data-line="2" id="p152.2"></span>τουτέου τοῦ χωρίου τὸ καὶ θερμὸν καὶ λευκὸν
<span class="lb" data-page="152" data-line="3" id="p152.3"></span>γίνεται καὶ διακρίνεται, καὶ τὸ μὲν ἀραιότατον ὑφίσταται
<span class="lb" data-page="152" data-line="4" id="p152.4"></span>ἄνω, τὸ δὲ παχύτατον κάτω, ὃ δὴ πῦον καλεῖται.
</blockquote>
<span class="lb rule" data-page="152" data-line="5" id="p152.5"></span>
<p>
<span class="lb" data-page="152" data-line="6" id="p152.6"></span>Τὰ μὲν εἰρημένα κατὰ τὴν προκειμένην ῥῆσιν ἅπαντά
<span class="lb" data-page="152" data-line="7" id="p152.7"></span>ἐστι σαφῆ καὶ δεῖται τοῦ προσέχοντος αὐτοῖς τὸν νοῦν, οὐκ
<span class="lb" data-page="152" data-line="8" id="p152.8"></span>ἐξηγητοῦ σαφηνίζοντος. εἰ δ᾿ ἀληθῆ πάντ᾿ ἐστὶ, βασανίζειν
<span class="lb" data-page="152" data-line="9" id="p152.9"></span>χρὴ τὸ μὲν τῇ πείρᾳ, τὸ δὲ τῷ λόγῳ. τῇ πείρᾳ μὲν, εἰ
<span class="lb" data-page="152" data-line="10" id="p152.10"></span>χωρὶς τοῦ πυρέξαι τινὲς ὤφθησαν, ἢ ἀποπτύοντες πῦον,
<span class="lb" data-page="152" data-line="11" id="p152.11"></span>ἢ τοῖς οὔροις ἐκκρίνοντές τι, ἔτι δὲ πρὸς τούτοις, εἰ ταλαιπωροῦντες
<span class="lb" data-page="152" data-line="12" id="p152.12"></span>ἐν τῷ πρόσθεν βίῳ νῦν ἐπαύσαντο χρόνῳ
<span class="lb" data-page="152" data-line="13" id="p152.13"></span>συχνῷ καὶ εἰ νοσήσαντες μὲν οὗτοι διεσώθησαν. ὕστερον
<span class="lb" data-page="152" data-line="14" id="p152.14"></span>δ᾿ αὐτοῖς αἱ εἰρημέναι πυώδεις ἐκκρίσεις ἐπιγίγνονται. ταῦτα
<span class="lb" data-page="152" data-line="15" id="p152.15"></span>μὲν οὖν τῇ πείρᾳ κριθῆναι χρή. τῷ λόγῳ δὲ τὴν αἰτίαν,
<span class="lb" data-page="152" data-line="16" id="p152.16"></span>ὑφ᾿ ἧς γίνεσθαί φησιν ὁ γράψας αὐτὰ, πότερον ἀληθὴς,
<span class="lb" data-page="152" data-line="17" id="p152.17"></span>ἢ ψευδής ἐστιν. ὅτι μὲν οὖν οὐκ ἔχει τὸ ἐξ ἀνάγκης
<span class="lb" data-page="152" data-line="18" id="p152.18"></span>τὰ εἰρημένα πρὸς αὐτοῦ πρόδηλόν ἐστι τοῖς γεγυμνασμένοις ﻿
<span class="pb" data-page="153" id="p153"></span>
<span class="lb" data-page="153" data-line="1" id="p153.1"></span>ἐν ἀποδεικτικαῖς μεθόδοις. εἰ δὲ τὸ πιθανὸν γοῦν
<span class="lb" data-page="153" data-line="2" id="p153.2"></span>ἔχει καθ᾿ ἑαυτὸν ἕκαστος σκοπείσθω. κινδυνεύει γὰρ |ἐν
<span class="lb" data-page="153" data-line="3" id="p153.3"></span>τῷ πρός τι τὸ πιθανὸν εἶναι. περὶ μὲν οὖν τῶν διὰ πείρας
<span class="lb" data-page="153" data-line="4" id="p153.4"></span>φαινομένων ἔχοιμι ἄν σοι κᾀγὼ φάναι τό γε τοσοῦτο,
<span class="lb" data-page="153" data-line="5" id="p153.5"></span>ὡς αἱματώδεις μὲν ἐκκρίσεις διὰ γαστρὸς εἶδον οὐκ ὀλίγας
<span class="lb" data-page="153" data-line="6" id="p153.6"></span>γινομένας τισὶ τῶν καταλυσάντων ἔθος γυμνασίων σφοδρῶν,
<span class="lb" data-page="153" data-line="7" id="p153.7"></span>οὐδεμίαν δὲ ἔκκρισιν πυώδη. μυξώδη μέντοι πολλάκις ἐκ
<span class="lb" data-page="153" data-line="8" id="p153.8"></span>περιόδων τινῶν ἀτάκτων τε καὶ τεταγμένων, οὐρούμενά τε
<span class="lb" data-page="153" data-line="9" id="p153.9"></span>καὶ διὰ γαστρὸς ἐκκρινόμενα τούτοις ἐθεασάμην, ὥσπερ γε
<span class="lb" data-page="153" data-line="10" id="p153.10"></span>καὶ πτύσματα πέπονα μὲν, οὐ μὴν πυώδη γε. 
</p>
<span class="lb rule" data-page="153" data-line="11" id="p153.11"></span>
</section>
<section id="s2.11" title="Chapter 2.11">
<span class="lb head" data-page="153" data-line="12" id="p153.12"></span>
<blockquote class="quote lemma">
<span class="lb" data-page="153" data-line="13" id="p153.13"></span>
<span class="milestone ed2page" data-n="143" data-unit="ed2page" id="ed2page.143"></span>
<span class="milestone ed1page" data-n="26" data-unit="ed1page" id="ed1page.26"></span>Γίνονται δὲ καὶ λίθοι τοῖσι παιδίοισι διὰ
<span class="lb" data-page="153" data-line="14" id="p153.14"></span>τὴν θερμότητα τοῦ χωρίου τε τουτέου καὶ τοῦ ὅλου σώματος,
<span class="lb" data-page="153" data-line="15" id="p153.15"></span>τοῖσι δὲ ἀνδράσιν οὐ γίνονται λίθοι διὰ τὴν ψυχρότητα
<span class="lb" data-page="153" data-line="16" id="p153.16"></span>τοῦ σώματος.
</blockquote>
<span class="lb rule" data-page="153" data-line="17" id="p153.17"></span>
<p>
<span class="lb" data-page="153" data-line="18" id="p153.18"></span>Τοῦ χωρίου, δηλονότι τῆς κύστεως, ὑπὲρ ἧς κατὰ 
<span class="pb" data-page="154" id="p154"></span>
<span class="lb" data-page="154" data-line="1" id="p154.1"></span>τὴν τελευτὴν τῆς προτέρας ῥήσεως οὕτως ἔγραψεν· ὁκόσοισι
<span class="lb" data-page="154" data-line="2" id="p154.2"></span>δ᾿ ἂν ἐς τὴν κύστιν ἐξερεύγηται ἀπὸ τῆς θερμότητος,
<span class="lb" data-page="154" data-line="3" id="p154.3"></span>τουτέου τοῦ χωρίου λευκὸν γίνεται· τοῖς οὖν παιδίοις φησὶ
<span class="lb" data-page="154" data-line="4" id="p154.4"></span>τοὺς λίθους γίνεσθαι διὰ τὴν θερμότητα τῆς τε κύστεως
<span class="lb" data-page="154" data-line="5" id="p154.5"></span>καὶ ὅλου τοῦ σώματος, εἶτα ἐπιφέρων ἐρεῖ περὶ τῆς θερμότητος
<span class="lb" data-page="154" data-line="6" id="p154.6"></span>τῶν παιδίων. 
</p>
<span class="lb rule" data-page="154" data-line="7" id="p154.7"></span>
</section>
<section id="s2.12" title="Chapter 2.12">
<span class="lb head" data-page="154" data-line="8" id="p154.8"></span>
<blockquote class="quote lemma">
<span class="lb" data-page="154" data-line="9" id="p154.9"></span>Εὖ γὰρ χρὴ εἰδέναι ὅτι ὁ ἄνθρωπος τῇ πρώτῃ τῶν ἡμερέων
<span class="lb" data-page="154" data-line="10" id="p154.10"></span>θερμότατός ἐστιν αὐτὸς ἑωϋτοῦ, τῇ δ᾿ ὑστάτῃ
<span class="lb" data-page="154" data-line="11" id="p154.11"></span>ψυχρότατος.
</blockquote>
<span class="lb rule" data-page="154" data-line="12" id="p154.12"></span>
<p>
<span class="lb" data-page="154" data-line="13" id="p154.13"></span>Ἁπλῶς τῶν λεγόντων θερμότατον, ἄνευ διορισμοῦ, τῇ
<span class="lb" data-page="154" data-line="14" id="p154.14"></span>πρώτῃ τῶν ἡμερῶν εἶναι τὸν ἄνθρωπον, οὐκ ἀληθὴς ὁ
<span class="lb" data-page="154" data-line="15" id="p154.15"></span>λόγος ἐστὶ, μετὰ διορισμοῦ δ᾿ ἀληθής. θερμότατος γὰρ ἄν
<span class="lb" data-page="154" data-line="16" id="p154.16"></span>γε ῥηθῇ τῷ ἐμφύτῳ. τοῦτο γάρ ἐστι πλεῖστον τοῖς παιδίοις.
<span class="lb" data-page="154" data-line="17" id="p154.17"></span>ὁ δὲ γράψας τὴν προκειμένην ῥῆσιν αὐτὸ τὸ κυριώτατον
<span class="lb" data-page="154" data-line="18" id="p154.18"></span>ἐν τῷ λόγῳ παρακήκοεν, ὡς διὰ τῆς ἑπομένης
<span class="lb" data-page="154" data-line="19" id="p154.19"></span>ῥήσεως ἔσται δῆλον. εὑρεθήσεται γὰρ οὐχ ὡς Ἱπποκράτης 
<span class="pb" data-page="155" id="p155"></span>
<span class="lb" data-page="155" data-line="1" id="p155.1"></span>τὰ αὐξανόμενα πλεῖστον ἔχειν τὸ ἔμφυτον θερμὸν ἔφη καὶ
<span class="lb" data-page="155" data-line="2" id="p155.2"></span>αὐτὸς οὕτως γινώσκων, ἀλλ᾿ ἄνευ τοῦ ἐμφύτου ἡγούμενος
<span class="lb" data-page="155" data-line="3" id="p155.3"></span>ἁπλῶς εἶναι θερμὰ τὰ αὐξανόμενα. 
</p>
<span class="lb rule" data-page="155" data-line="4" id="p155.4"></span>
</section>
<section id="s2.13" title="Chapter 2.13">
<span class="lb head" data-page="155" data-line="5" id="p155.5"></span>
<blockquote class="quote lemma">
<span class="lb" data-page="155" data-line="6" id="p155.6"></span>Ἀνάγκη γὰρ αὐξανόμενον καὶ χωρέον τὸ σῶμα πρὸς βίην
<span class="lb" data-page="155" data-line="7" id="p155.7"></span>θερμὸν εἶναι.
</blockquote>
<span class="lb rule" data-page="155" data-line="8" id="p155.8"></span>
<p>
<span class="lb" data-page="155" data-line="9" id="p155.9"></span>Ἱπποκράτους εἰπόντος τὰ αὐξανόμενα πλεῖστον ἔχειν
<span class="lb" data-page="155" data-line="10" id="p155.10"></span>τὸ ἔμφυτον θερμὸν, οὕτως ἔοικεν ἁπλῶς ἀκηκοέναι θερμὸν
<span class="lb" data-page="155" data-line="11" id="p155.11"></span>εἶναι τοῖς αὐξανομένοις τὸ σῶμα, μὴ προσκειμένου τῷ λόγῳ
<span class="lb" data-page="155" data-line="12" id="p155.12"></span>τὸ ἔμφυτον. χωροῦν γὰρ αὐτό φησι πρὸς βίαν θερμὸν γίνεσθαι.
<span class="lb" data-page="155" data-line="13" id="p155.13"></span>τὸ δὲ πρὸς βίην χωρεῖν, τοινόδε τι βούλεται
<span class="lb" data-page="155" data-line="14" id="p155.14"></span>δηλοῦν. ἔργον αὐτῷ δοκεῖ βίαιόν τι καὶ ἰσχυρὸν ἡ αὔξησις
<span class="lb" data-page="155" data-line="15" id="p155.15"></span>εἶναι, ὥσπερ αὖ τἄλλα τῶν ἰσχυρῶν ἔργων ἐκθερμαίνει
<span class="lb" data-page="155" data-line="16" id="p155.16"></span>τοὺς ἐνεργοῦντας, οὕτω καὶ ἡ αὔξησις. ἀλλ᾿ ἔμπαλίν γε
<span class="lb" data-page="155" data-line="17" id="p155.17"></span>ἐχρῆν αὐτὸν εἰρηκέναι, διὰ τὸ ἔμφυτον θερμὸν αὔξεσθαι
<span class="lb" data-page="155" data-line="18" id="p155.18"></span>τοὺς παῖδας, οὐ διὰ τὴν αὔξησιν γίνεσθαι θερμούς. τὸ γὰρ 
<span class="pb" data-page="156" id="p156"></span>
<span class="lb" data-page="156" data-line="1" id="p156.1"></span>ἔμφυτον θερμὸν οὐ μόνον εὔκρατον θερμὸν, ἀλλὰ καὶ ὑγρόν.
<span class="lb" data-page="156" data-line="2" id="p156.2"></span>εἰκότως οὖν αὔξεται τὰ τοιαῦτα σώματα. διατεινόμενα
<span class="lb" data-page="156" data-line="3" id="p156.3"></span>γὰρ εἰς τὰς τρεῖς διαστάσεις οἱονεὶ καὶ διαφυσώμενα, <span class="milestone ed2page" data-n="144" data-unit="ed2page" id="ed2page.144"></span>
<span class="lb" data-page="156" data-line="4" id="p156.4"></span>τὴν εἰς ἁπάσας αὐτὰς ἐπίδοσιν λαμβάνει. διατείνει μὲν οὖν
<span class="lb" data-page="156" data-line="5" id="p156.5"></span>ἡ φύσις αὐτὰ πάντῃ, πρὸς τοῦτο ὀργάνῳ συμφύτῳ χρωμένη
<span class="lb" data-page="156" data-line="6" id="p156.6"></span>τῷ θερμῷ. διατείνεται γὰρ ἑτοίμως διὰ τὴν ὑγρότητα.
<span class="lb" data-page="156" data-line="7" id="p156.7"></span>τά γε μὴν πολλὰ τῶν παίδων ἀδηφαγοῦντά πλεῖστον
<span class="lb" data-page="156" data-line="8" id="p156.8"></span>ἀθροίζει τὸν ἰδίως ὀνομαζόμενον ὠμὸν χυμὸν, ἐξ οὖ ῥᾳδίως
<span class="lb" data-page="156" data-line="9" id="p156.9"></span>ὁ λίθος γεννᾶται, τούτου μὲν ὕλης ἔχοντος λόγον, ἐξ οὖ ὁ
<span class="lb" data-page="156" data-line="10" id="p156.10"></span>λίθος γεννᾶται, ποιητικοῦ δὲ αἰτίου τῆς θερμασίας. 
</p>
<span class="lb rule" data-page="156" data-line="11" id="p156.11"></span>
</section>
<section id="s2.14" title="Chapter 2.14">
<span class="lb head" data-page="156" data-line="12" id="p156.12"></span>
<blockquote class="quote lemma">
<span class="lb" data-page="156" data-line="13" id="p156.13"></span>Ὁκόταν δ᾿ ἄρξηται μαραίνεσθαι τὸ σῶμα, καταῤῥέον πρὸς
<span class="lb" data-page="156" data-line="14" id="p156.14"></span>εὐπέτεια, ψυχρότερον γίνεται.
</blockquote>
<span class="lb rule" data-page="156" data-line="15" id="p156.15"></span>
<p>
<span class="lb" data-page="156" data-line="16" id="p156.16"></span>Κᾀνταῦθα πάλιν, ὅτε δὲ μηδὲν αὔξεται τὸ σῶμα τοῖς
<span class="lb" data-page="156" data-line="17" id="p156.17"></span>παρακμάζουσι, διὰ τὴν ἀργίαν αὐτό φησι γίνεσθαι ψυχρότερον,
<span class="lb" data-page="156" data-line="18" id="p156.18"></span>ἔμπαλιν δὲ ἄμεινον αἰτιολογεῖν. ἐλάττονος γὰρ 
<span class="pb" data-page="157" id="p157"></span>
<span class="lb" data-page="157" data-line="1" id="p157.1"></span>αὐτῷ γινομένου τοῦ ἐμφύτου θερμοῦ καὶ αὔξησις ἐπαύσατο.
<span class="lb" data-page="157" data-line="2" id="p157.2"></span>σαφέστερον δὲ τὴν ἑαυτοῦ γνώμην ἐδήλωσεν ὁ γράψας ταῦτα
<span class="lb" data-page="157" data-line="3" id="p157.3"></span>διὰ τῆς ἐχομένης ῥήσεως. 
</p>
<span class="lb rule" data-page="157" data-line="4" id="p157.4"></span>
</section>
<section id="s2.15" title="Chapter 2.15">
<span class="lb head" data-page="157" data-line="5" id="p157.5"></span>
<blockquote class="quote lemma">
<span class="lb" data-page="157" data-line="6" id="p157.6"></span>Καὶ κατὰ τοῦτον τὸν λόγον, ὁκόσον τῇ προτέρῃ τῶν ἡμερέων
<span class="lb" data-page="157" data-line="7" id="p157.7"></span>πλεῖστον αὔξεται ἄνθρωπος, τοσοῦτο θερμότερος
<span class="lb" data-page="157" data-line="8" id="p157.8"></span>γίνεται, καὶ τῇ ὑστάτῃ τῶν ἡμερέων, ὁκόσον πλεῖστον
<span class="lb" data-page="157" data-line="9" id="p157.9"></span>καταμαραίνεται, τοσοῦτο ψυχρότερον ἀνάγκη εἶναι.
</blockquote>
<span class="lb rule" data-page="157" data-line="10" id="p157.10"></span>
<p>
<span class="lb" data-page="157" data-line="11" id="p157.11"></span>Ὀρθῶς οὖν ἡμεῖς ἐξηγησάμεθα τὴν προκειμένην ῥῆσιν,
<span class="lb" data-page="157" data-line="12" id="p157.12"></span>ἐν ᾖ φησιν· ἀνάγκη γὰρ αὐξανόμενον καὶ χωρέον τὸ σῶμα
<span class="lb" data-page="157" data-line="13" id="p157.13"></span>πρὸς βίην θερμὸν εἶναι. ἐχρῆν γὰρ ἔμπροσθεν αὐτὸν εἰπεῖν
<span class="lb" data-page="157" data-line="14" id="p157.14"></span>διὰ τὸ ἔμφυτον θερμὸν αὔξεσθαι τὸ αὐξανόμενον, ἀλλ᾿ οὐ
<span class="lb" data-page="157" data-line="15" id="p157.15"></span>διὰ τὴν αὔξησιν γίνεσθαι θερμόν. ἀνάλογον δὴ τούτου κᾀπὶ
<span class="lb" data-page="157" data-line="16" id="p157.16"></span>τοῦ παρακμάζοντος, ἐπεὶ μηκέτ᾿ αὔξεται, ψυχρὸν αὐτὸ νομίζειν
<span class="lb" data-page="157" data-line="17" id="p157.17"></span>γίνεσθαι διὰ τὴν ἀργίαν τῆς πρότερον μὲν ἐνεργούσης
<span class="lb" data-page="157" data-line="18" id="p157.18"></span>αὐξήσεως, νυνὶ δὲ παυομένης. 
</p>
<span class="lb rule" data-page="157" data-line="19" id="p157.19"></span>
</section>
<span class="pb" data-page="158" id="p158"></span>
<section id="s2.16" title="Chapter 2.16">
<span class="lb head" data-page="158" data-line="1" id="p158.1"></span>
<blockquote class="quote lemma">
<span class="lb" data-page="158" data-line="2" id="p158.2"></span>Ὑγιέες δὲ γίνονται αὐτόματοι οἱ οὕτω διακείμενοι, πλεῖστοι
<span class="lb" data-page="158" data-line="3" id="p158.3"></span>μὲν ἐν τῇ ὥρῃ ἣν ἄρχονται τήκεσθαι, πέντε καὶ τεσσαράκοντα
<span class="lb" data-page="158" data-line="4" id="p158.4"></span>ἡμερέων. ὁκόσοι δ᾿ ἂν τὴν ὥρην ταύτην ὑπερβάλλωσιν,
<span class="lb" data-page="158" data-line="5" id="p158.5"></span>ἐνιαυτῷ αὐτόματοι ὑγιέες γίνονται, ἢν μή τι
<span class="lb" data-page="158" data-line="6" id="p158.6"></span>ἐς ἄλλο κακουργῆται ὁ ἄνθρωπος.
</blockquote>
<span class="lb rule" data-page="158" data-line="7" id="p158.7"></span>
<p>
<span class="lb" data-page="158" data-line="8" id="p158.8"></span>Τίνας λέγει τοὺς οὕτω διακειμένους; οὓς προειρήκει
<span class="lb" data-page="158" data-line="9" id="p158.9"></span>δηλονότι καταλύσαντας τὰ γυμνάσια διὰ τὴν ἀργίαν ἀποπτύειν
<span class="lb" data-page="158" data-line="10" id="p158.10"></span>τε καὶ οὐρεῖν πῦον, ἁλίσκεσθαί τε δυσεντερίαις. ἐγὼ
<span class="lb" data-page="158" data-line="11" id="p158.11"></span>δὲ ἔφην ἁλισκομένους μὲν δυσεντερίαις αἱματηραῖς ἑωρακέναι
<span class="lb" data-page="158" data-line="12" id="p158.12"></span>πολλοὺς τῶν εἰς ἄπονον μεταστάντων ἐκ ταλαιπωρικοῦ
<span class="lb" data-page="158" data-line="13" id="p158.13"></span>
<span class="milestone ed2page" data-n="145" data-unit="ed2page" id="ed2page.145"></span>καὶ ἐργαστικοῦ τοῦ πρόσθεν βίου. πῦον δὲ οὔτ᾿ ἀναβήττοντας
<span class="lb" data-page="158" data-line="14" id="p158.14"></span>οὔτ᾿ οὐροῦντας ὦφθαί μοί τινας. ἀλλ᾿ οὗτός γέ
<span class="lb" data-page="158" data-line="15" id="p158.15"></span>μοι δοκεῖ τὸν ὠμὸν ὀνομαζόμενον χυμὸν ὅταν πεφθῇ γε,
<span class="lb" data-page="158" data-line="16" id="p158.16"></span>πῦον εἶναι. καὶ τί θαυμαστὸν, ὅπου γε καὶ ὁ Ἐρασίστρατος
<span class="lb" data-page="158" data-line="17" id="p158.17"></span>τὰς ἐν τοῖς οὔροις ὑποστάσεις ἐπὶ τῶν πυρεσσόντων
<span class="lb" data-page="158" data-line="18" id="p158.18"></span>οὐ τοῦτον εἶναι τὸν χυμὸν, ἀλλὰ πῦον ἡγεῖται; μηδ᾿ ὅτι 
<span class="pb" data-page="159" id="p159"></span>
<span class="lb" data-page="159" data-line="1" id="p159.1"></span>τῶν ὑγιαινόντων τοῖς ἀδηφαγοῦσιν ὑφίσταται πολὺ τὸ τοιοῦτο
<span class="lb" data-page="159" data-line="2" id="p159.2"></span>γινώσκων. τεθεάμεθα γοῦν παμπόλλους τῶν ἀργῶς
<span class="lb" data-page="159" data-line="3" id="p159.3"></span>βιούντων διὰ χρόνων τινῶν ἐκκρινομένους διὰ τῶν οὔρων
<span class="lb" data-page="159" data-line="4" id="p159.4"></span>τῇ καλουμένῃ μύξῃ παραπλήσια πάμπολλα, καί τισιν αὐτῶν
<span class="lb" data-page="159" data-line="5" id="p159.5"></span>βραδεῖαν ποιησαμένην τὴν διέξοδον πύῳ παραπλήσιον φαίνεται
<span class="lb" data-page="159" data-line="6" id="p159.6"></span>τὸ ἐκκρινόμενον, καθάπερ γε κᾀπὶ τῶν ἀναπνευστικῶν,
<span class="lb" data-page="159" data-line="7" id="p159.7"></span>διὰ τὸ πλείονι χρόνῳ κατεγχρωσμένα πέττεσθαι τὰ
<span class="lb" data-page="159" data-line="8" id="p159.8"></span>τοιαῦτα. τούτου δ᾿ οὖν καὶ αὐτὸς εἶπε τὴν αἰτίαν ἔμπροσθεν
<span class="lb" data-page="159" data-line="9" id="p159.9"></span>ἐπὶ μὲν τῆς δυσεντερίας τὸ κάταντες τῆς ὁδοῦ, ταχείας
<span class="lb" data-page="159" data-line="10" id="p159.10"></span>διεξόδου τῶν περιττῶν αἴτιον εἶναι φάσκων, ἐπὶ δὲ
<span class="lb" data-page="159" data-line="11" id="p159.11"></span>τῶν ἀναπτυομένων τὸ ἄναντες τῆς βραδείας, ἐπὶ δὲ τῶν
<span class="lb" data-page="159" data-line="12" id="p159.12"></span>
<span class="milestone ed1page" data-n="27" data-unit="ed1page" id="ed1page.27"></span>οὔρων τὴν θερμασίαν τοῦ χωρίου. εἰ δέ τις οὐ συγχωρεῖ
<span class="lb" data-page="159" data-line="13" id="p159.13"></span>διαφέρειν ὠμοῦ χυμοῦ πῦον ἐν οὔροις, ἢ πτύσμασιν,
<span class="lb" data-page="159" data-line="14" id="p159.14"></span>ἢ διαχωρήμασι, δυοῖν θάτερον οὗτος πέπονθεν, ἢ ἑκὼν
<span class="lb" data-page="159" data-line="15" id="p159.15"></span>πανουργεῖν διὰ ἀκολουθίαν τὴν πρὸς τὸ δόγμα, καθάπερ
<span class="lb" data-page="159" data-line="16" id="p159.16"></span>Ἐρασίστρατος ἐπὶ φλεγμονῇ γίνεσθαι βουλόμενος ἅπαντας
<span class="lb" data-page="159" data-line="17" id="p159.17"></span>τοὺς πυρετοὺς, ἢ σοφιστής ἐστιν ἀνομίλητος τοῖς ἔργοις
<span class="lb" data-page="159" data-line="18" id="p159.18"></span>τῆς τέχνης, οὓς ὀρθῶς ὀνομάζουσιν οἱ παλαιοὶ λογιατρούς. 
<span class="pb" data-page="160" id="p160"></span>
<span class="lb" data-page="160" data-line="1" id="p160.1"></span>ἕτερον γάρ ἐστι καὶ χρόᾳ καὶ συστάσει καὶ ὀσμῇ τὸ πῦον
<span class="lb" data-page="160" data-line="2" id="p160.2"></span>ὠμοῦ χυμοῦ. καὶ γίνεται δὲ καὶ διὰ ῥινῶν καὶ διὰ στόματος
<span class="lb" data-page="160" data-line="3" id="p160.3"></span>ἐν περιόδοις τισὶν ἀτάκτοις τε καὶ τεταγμέναις ἔκκρισις
<span class="lb" data-page="160" data-line="4" id="p160.4"></span>ὠμῶν χυμῶν ἐκκαθαίρουσα τὸν ἐγκέφαλον, ἧς οὐκ ἐμνημόνευσε
<span class="lb" data-page="160" data-line="5" id="p160.5"></span>νῦν ὁ ταύτην τὴν προγεγραμμένην ῥῆσιν γράψας.
<span class="lb" data-page="160" data-line="6" id="p160.6"></span>εἰκότως δὲ ἔφησεν αὐτομάτως ὑγιάζεσθαι τοὺς προειρημένους,
<span class="lb" data-page="160" data-line="7" id="p160.7"></span>ὅπερ ἐστὶν οὐδὲν ἡμῶν πραξάντων. αὐτάρκως
<span class="lb" data-page="160" data-line="8" id="p160.8"></span>γὰρ ἡ φύσις αὐτοὺς ἐκκαθαίρει. προθεσμίαν δὲ τῆς ἐκκαθάρσεως
<span class="lb" data-page="160" data-line="9" id="p160.9"></span>ἔθετο διττὴν αὐτοῖς, τὴν μὲν ἑτέραν κατὰ τὴν
<span class="lb" data-page="160" data-line="10" id="p160.10"></span>ὥραν τοῦ ἔτους ἐν ᾗ τὴν εἰρημένην ἔκκρισιν αὐτοῖς ἄρξασθαι
<span class="lb" data-page="160" data-line="11" id="p160.11"></span>συνέβη, τὴν δὲ ἑτέραν εἰς ἐνιαυτὸν ἐκτεινομένην, ἀλλὰ
<span class="lb" data-page="160" data-line="12" id="p160.12"></span>καὶ τὴν ὀλιγοχρόνιον εἰς πέντε καὶ τεσσαράκοντα προήκειν
<span class="lb" data-page="160" data-line="13" id="p160.13"></span>ἡμέρας. τινὲς δὲ οὐ πέντε καὶ τεσσαράκοντα γράφουσι,
<span class="lb" data-page="160" data-line="14" id="p160.14"></span>ἀλλὰ τεσσεράκοντα. πολλοὺς δὲ ἐγὼ θεασάμενος οὕτω καθαιρομένους
<span class="lb" data-page="160" data-line="15" id="p160.15"></span>ὑπὸ τῆς φύσεως, οὐ δύο μόνον ὡρῶν τῆς κενώσεως
<span class="lb" data-page="160" data-line="16" id="p160.16"></span>εἶδον, ὡς οὗτος ἔγραψεν, ἀλλὰ καὶ πάνυ πολλάς.
<span class="lb" data-page="160" data-line="17" id="p160.17"></span>ἄλλος γὰρ ἐν ἄλλῃ προθεσμίᾳ τελέως ἐξεκαθάρθη, τινὲς
<span class="lb" data-page="160" data-line="18" id="p160.18"></span>μὲν τετταράκοντα ἡμέρας, τινὲς δὲ καὶ μέχρι μηνῶν προὔβησαν, 
<span class="pb" data-page="161" id="p161"></span>
<span class="lb" data-page="161" data-line="1" id="p161.1"></span>οὐκ ἴσων τῶν ἀριθμῶν. ἔστι δὲ οἳ καὶ δι᾿ ὅλου
<span class="lb" data-page="161" data-line="2" id="p161.2"></span>τοῦ ἔτους παραμένον ἔχοντες τὸ σύμπτωμα. 
</p>
<span class="lb rule" data-page="161" data-line="3" id="p161.3"></span>
</section>
<section id="s2.17" title="Chapter 2.17">
<span class="lb head" data-page="161" data-line="4" id="p161.4"></span>
<blockquote class="quote lemma">
<span class="lb" data-page="161" data-line="5" id="p161.5"></span>Ὁκόσα δὲ τῶν νουσημάτων γίγνονται ἐξ ὀλίγου καὶ ὁκόσων
<span class="lb" data-page="161" data-line="6" id="p161.6"></span>αἱ προφάσιες εὔγνωστοι, ταῦτα δὲ ἀσφαλέστατά ἐστι
<span class="lb" data-page="161" data-line="7" id="p161.7"></span>προσαγορεύεσθαι. τὴν δὲ ἴησιν χρὴ ποιέεσθαι αὐτέων
<span class="lb" data-page="161" data-line="8" id="p161.8"></span>ἐναγκούμενον τῇ προφάσει τῆς νούσου, οὕτω γὰρ ἂν λύοιτο
<span class="lb" data-page="161" data-line="9" id="p161.9"></span>τὸ τὴν νοῦσον παρασχὸν ἐν τῷ σώματι.
</blockquote>
<span class="lb rule" data-page="161" data-line="10" id="p161.10"></span>
<p>
<span class="lb" data-page="161" data-line="11" id="p161.11"></span>Τούτῳ μάχεσθαι δοκεῖ τὸ κατὰ τοὺς ἀφορισμοὺς εἰρημένον·
<span class="lb" data-page="161" data-line="12" id="p161.12"></span>τῶν ὀξέων νοσημάτων οὐ πάμπαν ἀσφαλέες αἱ
<span class="lb" data-page="161" data-line="13" id="p161.13"></span>προσαγορεύσιες <span class="milestone ed2page" data-n="146" data-unit="ed2page" id="ed2page.146"></span>οὔτε τῆς ὑγιείης οὔτε τοῦ θανάτου.
<span class="lb" data-page="161" data-line="14" id="p161.14"></span>καὶ Σαβῖνος αὐτὸ πειραθεὶς λῦσαι περιελάλησε
<span class="lb" data-page="161" data-line="15" id="p161.15"></span>μὲν, οὐδὲν δὲ εἶπε πιθανόν. οὕτω δὲ καὶ ἄλλοι πολλοὶ τῶν
<span class="lb" data-page="161" data-line="16" id="p161.16"></span>ἐξηγησαμένων τὸ βιβλίον. δοκοῦσι δή μοι μὴ συνηκέναι τί
<span class="lb" data-page="161" data-line="17" id="p161.17"></span>σημαίνει τὸ ἐξ ὀλίγου. νομίζουσι γοῦν ἐπὶ τῶν ὀλιγοχρονίων
<span class="lb" data-page="161" data-line="18" id="p161.18"></span>καὶ ὀξέων γίνεσθαι τὸν λόγον. ἔοικε δὲ οὐ περὶ τούτων 
<span class="pb" data-page="162" id="p162"></span>
<span class="lb" data-page="162" data-line="1" id="p162.1"></span>λέγειν τοῦτο, ἀλλὰ περὶ τῶν ἐξ αἰτιῶν προδήλων τὴν
<span class="lb" data-page="162" data-line="2" id="p162.2"></span>γένεσιν ἐσχηκότων πρόσφατον, ἐξ ὀλίγου χρόνου καὶ οὐκ ἐκ
<span class="lb" data-page="162" data-line="3" id="p162.3"></span>πολλοῦ κατασκευασθεῖσαν. ἐπὶ τούτων γὰρ ἡ πρόῤῥησις
<span class="lb" data-page="162" data-line="4" id="p162.4"></span>τοῦ γενησομένου ῥᾴστη, ὅτι καὶ τὸ αἴτιον ὁποῖόν τε καὶ
<span class="lb" data-page="162" data-line="5" id="p162.5"></span>πηλίκον ἐστὶν ἔγνωσται. ὅσα δὲ ἐκ πολλοῦ χρόνου κατὰ
<span class="lb" data-page="162" data-line="6" id="p162.6"></span>βραχὺ γενόμενα μηδεμίαν ἔχον αἰτίαν προφανῆ τῆς γενέσεως,
<span class="lb" data-page="162" data-line="7" id="p162.7"></span>οὐχ ὁμοίως ἐπὶ τούτων ἡ πρόγνωσις ἀσφαλής. ὑπόγυοι
<span class="lb" data-page="162" data-line="8" id="p162.8"></span>δὲ αἰτίαι νοσημάτων εἰσὶν ἐγκαύσεις, ψύξεις, ἀγρυπνίαι,
<span class="lb" data-page="162" data-line="9" id="p162.9"></span>λῦπαι, φροντίδες, ἀπεψίαι, σκληροκοιτίαι, κάματοι,
<span class="lb" data-page="162" data-line="10" id="p162.10"></span>μέθαι καὶ τἄλλα τὰ τοιαῦτα. διὰ τοῦτ᾿ οὖν καὶ τὴν ἴασιν
<span class="lb" data-page="162" data-line="11" id="p162.11"></span>ἔφη τῶν τοιούτων ποιεῖσθαι διὰ τῶν ἐναντίων τῇ προφάσει
<span class="lb" data-page="162" data-line="12" id="p162.12"></span>τοῦ νοσήματος, οἶον εἰ ἐνεκαύθη|, ψύχοντα, εἰ ἐψύχθη,
<span class="lb" data-page="162" data-line="13" id="p162.13"></span>θερμαίνοντα, εἰ ἔκαμεν, ἀναπαύοντα, εἰ ἤργησε παρὰ τὸ
<span class="lb" data-page="162" data-line="14" id="p162.14"></span>ἔθος, ἐπὶ πλέον γυμνάζοντα, εἰ ἐπληρώθη, κενοῦντα, εἰ
<span class="lb" data-page="162" data-line="15" id="p162.15"></span>ἐκενώθη, πληροῦντα, καθάπερ καὶ πρόσθεν εἶπε κατὰ
<span class="lb" data-page="162" data-line="16" id="p162.16"></span>τὴν ῥῆσιν, ἦς ἡ ἀρχή· ὁκόσα πλησμονὴ τίκτει νουσήματα,
<span class="lb" data-page="162" data-line="17" id="p162.17"></span>κένωσις ἰῆται. 
</p>
<span class="lb rule" data-page="162" data-line="18" id="p162.18"></span>
</section>
<span class="pb" data-page="163" id="p163"></span>
<section id="s2.18" title="Chapter 2.18">
<span class="lb head" data-page="163" data-line="1" id="p163.1"></span>
<blockquote class="quote lemma">
<span class="lb" data-page="163" data-line="2" id="p163.2"></span>Ὁκόσοισι δὲ ψαμμώδεα ὑφίσταται, ἢ πῶροι ἐν τοῖσιν οὔροισι,
<span class="lb" data-page="163" data-line="3" id="p163.3"></span>τουτέοισι τὴν ἀρχὴν φύματα ἐγένοντο πρὸς τῇ
<span class="lb" data-page="163" data-line="4" id="p163.4"></span>φλεβὶ τῇ παχείῃ καὶ διεπύησεν. ἔπειτα δὲ ἅτε οὐ ταχέως
<span class="lb" data-page="163" data-line="5" id="p163.5"></span>ἐκραγέντων τῶν φυμάτων, πῶροι συνετράφησαν ἐκ
<span class="lb" data-page="163" data-line="6" id="p163.6"></span>τοῦ πύου, οἵτινες ἔξω θλίβονται διὰ τῆς φλεβὸς σὺν τῷ
<span class="lb" data-page="163" data-line="7" id="p163.7"></span>οὔρῳ ἐς τὴν κύστιν.
</blockquote>
<span class="lb rule" data-page="163" data-line="8" id="p163.8"></span>
<p>
<span class="lb" data-page="163" data-line="9" id="p163.9"></span>Γένοιτο μὲν ἄν ποτε καὶ καθ᾿ ἣν εἶπεν αἰτίαν οὖρα
<span class="lb" data-page="163" data-line="10" id="p163.10"></span>τοιαῦτα. γένοιτο δ᾿ ἂν καὶ αὐτοῦ τοῦ νεφροῦ παθόντος
<span class="lb" data-page="163" data-line="11" id="p163.11"></span>ὁμοίως, ἄνευ τῆς μεγάλης φλεβός. ὡς τὸ πολὺ δὲ χωρὶς
<span class="lb" data-page="163" data-line="12" id="p163.12"></span>φυμάτων συμβαίνουσιν αἱ εἰρημέναι διὰ τῶν οὔρων ἐκκρίσεις,
<span class="lb" data-page="163" data-line="13" id="p163.13"></span>ὅταν παχὺς, ἢ γλίσχρος ἱκανῶς χυμὸς βραδεῖαν ποιούμενος
<span class="lb" data-page="163" data-line="14" id="p163.14"></span>τὴν διέξοδον ὑπὸ τῆς ἐν τῷ τόπῳ θερμασίας ξηραινόμενος
<span class="lb" data-page="163" data-line="15" id="p163.15"></span>παγῇ. 
</p>
<span class="lb rule" data-page="163" data-line="16" id="p163.16"></span>
</section>
<section id="s2.19" title="Chapter 2.19">
<span class="lb head" data-page="163" data-line="17" id="p163.17"></span>
<blockquote class="quote lemma">
<span class="lb" data-page="163" data-line="18" id="p163.18"></span>Ὁκόσοισι δὲ αἱματώδεα μόνον τὰ οὐρήματα, τουτέοισιν αἱ
<span class="lb" data-page="163" data-line="19" id="p163.19"></span>φλέβες πεπονήκασιν.
</blockquote>
<span class="lb rule" data-page="163" data-line="20" id="p163.20"></span>
<span class="pb" data-page="164" id="p164"></span>
<p>
<span class="lb" data-page="164" data-line="1" id="p164.1"></span>Τὸ πεπονήκασιν ἄδηλόν ἐστιν ἐπὶ τίνος εἴρηται. δύναται
<span class="lb" data-page="164" data-line="2" id="p164.2"></span>γὰρ καὶ τὸ κεκμήκασι δηλοῦν, ὡς ἐκλύτους γεγονυίας
<span class="lb" data-page="164" data-line="3" id="p164.3"></span>αὐτὰς, ἡμίπεπτόν τε γεννᾷν αἷμα καὶ μεθιέναι τοῦτο ῥᾳδίως
<span class="lb" data-page="164" data-line="4" id="p164.4"></span>δι᾿ ἀτονίαν. ἢ ὡς ἀλλότριον ἀποκρίνειν. δύναται δὲ κοινῶς
<span class="lb" data-page="164" data-line="5" id="p164.5"></span>τὸ πεπόνθασιν ἐκ τοῦ πεπονήκασι δηλοῦσθαι, μηδὲν αὐτῶν
<span class="lb" data-page="164" data-line="6" id="p164.6"></span>τῶν νεφρῶν πεπονθότων, ἀλλ᾿ ἐν μόναις ταῖς φλεψὶν οὔσης
<span class="lb" data-page="164" data-line="7" id="p164.7"></span>τῆς διαθέσεως, οὐ μὴν ὁποία τίς ἐστιν ἐκ τῆς τοιαύτης
<span class="lb" data-page="164" data-line="8" id="p164.8"></span>ἐξηγήσεως δηλοῦται. πρόδηλον δέ ἐστιν ὡς οὔθ᾿ Ἱπποκράτης
<span class="lb" data-page="164" data-line="9" id="p164.9"></span>οὔτε Πόλυβος εἶπεν ἂν οὐρήματα, δυνάμενοί γε εἰπεῖν,
<span class="lb" data-page="164" data-line="10" id="p164.10"></span>ὁκόσοισι δὲ αἱματώδεα τὰ οὖρα. καὶ πολλάκις γε πάνυ τι
<span class="lb" data-page="164" data-line="11" id="p164.11"></span>γράφων ὁ Ἱπποκράτης οὖρα, <span class="milestone ed2page" data-n="147" data-unit="ed2page" id="ed2page.147"></span>κατ᾿ οὐδεμίαν λέξιν
<span class="lb" data-page="164" data-line="12" id="p164.12"></span>εἶπεν οὔρημα. καὶ ἄλλα δὲ πολλὰ τῶν παρεγγεγραμμένων
<span class="lb" data-page="164" data-line="13" id="p164.13"></span>ἐνδείκνυται σαφῶς αὐτὰ μήθ᾿ Ἱπποκράτους εἶναι μήτε
<span class="lb" data-page="164" data-line="14" id="p164.14"></span>Πολύβου. 
</p>
<span class="lb rule" data-page="164" data-line="15" id="p164.15"></span>
</section>
<section id="s2.20" title="Chapter 2.20">
<span class="lb head" data-page="164" data-line="16" id="p164.16"></span>
<blockquote class="quote lemma">
<span class="lb" data-page="164" data-line="17" id="p164.17"></span>Ὁκόσοισι δὲ ἐν τῷ οὐρήματι παχεῖ ἐόντι σαρκία σμικρὰ 
<span class="pb" data-page="165" id="p165"></span>
<span class="lb" data-page="165" data-line="1" id="p165.1"></span>τριχοειδέα συνεξέρχεται, ταῦτα δὲ ἀπὸ τῶν νεφρῶν εἰδέναι
<span class="lb" data-page="165" data-line="2" id="p165.2"></span>χρὴ ἐόντα καὶ ἀπὸ τῶν ἀρθριτικῶν.
</blockquote>
<span class="lb rule" data-page="165" data-line="3" id="p165.3"></span>
<p>
<span class="lb" data-page="165" data-line="4" id="p165.4"></span>Τὸν ἀφορισμὸν ἐνταῦθα μετέφρασε τόνδε· ὁκόσοισιν
<span class="lb" data-page="165" data-line="5" id="p165.5"></span>ἐν τῷ οὔρῳ παχεῖ ἐόντι σαρκία σμικρὰ, ἢ ὥσπερ τρίχες
<span class="lb" data-page="165" data-line="6" id="p165.6"></span>συνεξέρχονται, τουτέοισιν ἀπὸ τῶν νεφρῶν ἐκκρίνεται. 
</p>
<span class="lb rule" data-page="165" data-line="7" id="p165.7"></span>
</section>
<section id="s2.21" title="Chapter 2.21">
<span class="lb head" data-page="165" data-line="8" id="p165.8"></span>
<blockquote class="quote lemma">
<span class="lb" data-page="165" data-line="9" id="p165.9"></span>Ὁκόσοισι δὲ καθαρὸν τὸ οὖρον ἄλλοτε καὶ ἄλλοτε οἷόν
<span class="lb" data-page="165" data-line="10" id="p165.10"></span>γε πίτυρα ἐκφέρεται ἐν τῷ οὐρήματι, τουτέοισιν ἡ κύστις
<span class="lb" data-page="165" data-line="11" id="p165.11"></span>ψωριᾷ.
</blockquote>
<span class="lb rule" data-page="165" data-line="12" id="p165.12"></span>
<p>
<span class="lb" data-page="165" data-line="13" id="p165.13"></span>Πάλιν κᾀνταῦθα τὸν ἀφορισμὸν ἐκεῖνον παρέφρασεν·
<span class="lb" data-page="165" data-line="14" id="p165.14"></span>ὁκόσοισιν ἐν τῷ οὔρῳ παχεῖ ἐόντι πιτυρῶδές τι συνεξεύρεται,
<span class="lb" data-page="165" data-line="15" id="p165.15"></span>τουτέοισιν ἡ κύστις ψωριᾷ. 
</p>
<span class="lb rule" data-page="165" data-line="16" id="p165.16"></span>
</section>
<section id="s2.22" title="Chapter 2.22">
<span class="lb head" data-page="165" data-line="17" id="p165.17"></span>
<blockquote class="quote lemma">
<span class="lb" data-page="165" data-line="18" id="p165.18"></span>
<span class="milestone ed1page" data-n="28" data-unit="ed1page" id="ed1page.28"></span>Οἱ πλεῖστοι τῶν πυρετῶν γίνονται ἀπὸ χολῆς. εἴδεα 
<span class="pb" data-page="166" id="p166"></span>
<span class="lb" data-page="166" data-line="1" id="p166.1"></span>δὲ αὐτέων εἰσὶ τέσσαρα, χωρὶς τῶν ἐν τῇσιν ὀδύνῃσι γινομένων
<span class="lb" data-page="166" data-line="2" id="p166.2"></span>τῇσιν ἀποκεκριμένῃσιν. οὐνόματα δ᾿ αὐτέων ἐστὶ
<span class="lb" data-page="166" data-line="3" id="p166.3"></span>σύνοχος καὶ ἀμφημερινὸς καὶ τριταῖος καὶ τεταρταῖος. ὁ
<span class="lb" data-page="166" data-line="4" id="p166.4"></span>μὲν οὖν σύνοχος καλεόμενος ἀπὸ πλείστης χολῆς καὶ ἀκρητεστάτης
<span class="lb" data-page="166" data-line="5" id="p166.5"></span>καὶ τὰς κρίσιας ἐν ἐλαχίστῳ χρόνῳ ποιέεται.
<span class="lb" data-page="166" data-line="6" id="p166.6"></span>τὸ γὰρ σῶμα οὐ διαψυχόμενον οὐδένα χρόνον συντήκεται
<span class="lb" data-page="166" data-line="7" id="p166.7"></span>ταχέως, ἅτε ὑπὸ πολλοῦ τοῦ θερμοῦ θερμαινόμενον. ὁ
<span class="lb" data-page="166" data-line="8" id="p166.8"></span>δὲ ἀμφημερινὸς μετὰ τὸν σύνοχον, ἀπὸ πλείστης χολῆς
<span class="lb" data-page="166" data-line="9" id="p166.9"></span>γίνεται καὶ ἀπαλλάσσεται τάχιστα τῶν ἄλλων. μακρότερος
<span class="lb" data-page="166" data-line="10" id="p166.10"></span>δέ ἐστι τοῦ συνόχου, ὅτι ἀπ᾿ ἐλάσσονός τε γίνεται
<span class="lb" data-page="166" data-line="11" id="p166.11"></span>χολῆς καὶ ὅτι ἀνάπαυσιν ἔχει τὸ σῶμα, ἐν δὲ τῷ συνόχῳ
<span class="lb" data-page="166" data-line="12" id="p166.12"></span>οὐκ ἀναπαύεται οὐδένα χρόνον. ὁ δὲ τριταῖος μακρότερός
<span class="lb" data-page="166" data-line="13" id="p166.13"></span>ἐστι τοῦ ἀμφημερινοῦ καὶ ἀπὸ χολῆς ἐλάσσονος γίνεται.
<span class="lb" data-page="166" data-line="14" id="p166.14"></span>ὁκόσῳ δὲ πλείονα χρόνον ἐν τῷ τριταίῳ ἢ ἐν
<span class="lb" data-page="166" data-line="15" id="p166.15"></span>τῷ ἀμφημερινῷ τὸ σῶμα ἀναπαύεται, τοσούτῳ χρονιώτερος
<span class="lb" data-page="166" data-line="16" id="p166.16"></span>οὗτος ὁ πυρετὸς τοῦ ἀμφημερινοῦ ἐστιν. οἱ δὲ τεταρταῖοι
<span class="lb" data-page="166" data-line="17" id="p166.17"></span>τὰ μὲν ἄλλα κατὰ τὸν αὐτὸν λόγον, χρονιώτεροι
<span class="lb" data-page="166" data-line="18" id="p166.18"></span>δέ εἰσι μάλα τῶν τριταίων, ὁκόσον ἔλασσον μετέχουσι 
<span class="pb" data-page="167" id="p167"></span>
<span class="lb" data-page="167" data-line="1" id="p167.1"></span>μέρος τῆς χολῆς τῆς τὴν θέρμην παρεχούσης, τοῦ
<span class="lb" data-page="167" data-line="2" id="p167.2"></span>δὲ διαψύχεσθαι τὸ σῶμα πλέον μετέχουσι. προσγίνεται
<span class="lb" data-page="167" data-line="3" id="p167.3"></span>δὲ αὐτέοισιν ἀπὸ μελαίνης χολῆς τὸ περισσὸν τοῦτο καὶ
<span class="lb" data-page="167" data-line="4" id="p167.4"></span>δυσαπάλλακτον. μέλαινα γὰρ χολὴ τῶν ἐν τῷ σώματι
<span class="lb" data-page="167" data-line="5" id="p167.5"></span>ἐνεόντων χυμῶν γλισχρότατον καὶ τὰς ἕδρας χρονιωτάτας
<span class="lb" data-page="167" data-line="6" id="p167.6"></span>ποιέει. <span class="milestone ed2page" data-n="148" data-unit="ed2page" id="ed2page.148"></span>γνώσῃ δὲ ἐν τῷδε ὅτι οἱ τεταρταῖοι
<span class="lb" data-page="167" data-line="7" id="p167.7"></span>πυρετοὶ μετέχουσι τοῦ μελαγχολικοῦ. φθινοπώρῳ γὰρ
<span class="lb" data-page="167" data-line="8" id="p167.8"></span>μάλιστα ἁλίσκονται οἱ ἄνθρωποι ὑπὸ τῶν τεταρταίων καὶ
<span class="lb" data-page="167" data-line="9" id="p167.9"></span>ἐν τῇ ἡλικίῃ τῇ ἀπὸ πέντε τε καὶ εἴκοσιν ἐτέων ἐς τὰ
<span class="lb" data-page="167" data-line="10" id="p167.10"></span>πέντε καὶ τεσσεράκοντα. ἡ δὲ ἡλικίη αὕτη ὑπὸ μελαίνης
<span class="lb" data-page="167" data-line="11" id="p167.11"></span>χολῆς κατέχεται μάλιστα πασέων τῶν ἡλικιῶν, ἥ τε φθινοπωρινὴ
<span class="lb" data-page="167" data-line="12" id="p167.12"></span>ὥρη μάλιστα πασέων τῶν ὡρέων. ὁκόσοι δ᾿
<span class="lb" data-page="167" data-line="13" id="p167.13"></span>ἂν ἁλῶσιν ἔξω τῆς ὥρης ταύτης καὶ τῆς ἡλικίης ὑπὸ τοῦ
<span class="lb" data-page="167" data-line="14" id="p167.14"></span>τεταρταίου, εὖ χρὴ εἰδέναι μὴ χρόνιον ἐσόμενον τὸν
<span class="lb" data-page="167" data-line="15" id="p167.15"></span>πυρετὸν, ἢν μή τι ἄλλο κακουργῆται ὁ ἄνθρωπος.
</blockquote>
<span class="lb rule" data-page="167" data-line="16" id="p167.16"></span>
<p>
<span class="lb" data-page="167" data-line="17" id="p167.17"></span>Ὅμοιόν τί μοι δοκοῦσι πεπονθέναι οἱ πολλοὶ τῶν ἐξηγητῶν,
<span class="lb" data-page="167" data-line="18" id="p167.18"></span>ἐν οἷς ἐστι καὶ Σαβῖνος, τῷ νοσοῦντι μὲν ὑδερικῶς ﻿
<span class="pb" data-page="168" id="p168"></span>
<span class="lb" data-page="168" data-line="1" id="p168.1"></span>ἀνθρώπῳ, παρωνυχίαν δὲ αὐτοῦ θεραπεῦσαι φιλότιμον
<span class="lb" data-page="168" data-line="2" id="p168.2"></span>τὸν ἰατρὸν ἀξιοῦντι. δυοῖν γὰρ θάτερον, ἢ οὐκ ἔβλεπεν
<span class="lb" data-page="168" data-line="3" id="p168.3"></span>οὗτος ὅπως εἶχεν ὅλως κακῶς, ἢ οὐκ ᾤετο δεῖσθαι θεραπείας.
<span class="lb" data-page="168" data-line="4" id="p168.4"></span>οὕτως οὖν καὶ τοὺς ἐξηγητὰς ἢ τυφλώττειν τὸν
<span class="lb" data-page="168" data-line="5" id="p168.5"></span>τῆς ψυχῆς ὀφθαλμὸν νομιστέον, ἢ τὰ μὲν σμικρὰ τῶν ἐγκλημάτων
<span class="lb" data-page="168" data-line="6" id="p168.6"></span>ἡγεῖσθαι θεραπείας τινὸς δεῖσθαι, τὰ μεγάλα δὲ
<span class="lb" data-page="168" data-line="7" id="p168.7"></span>οὐδεμιᾶς χρήζειν βοηθείας. ὥσπερ γὰρ ἐξ ὕπνου βαθέος
<span class="lb" data-page="168" data-line="8" id="p168.8"></span>ἐγερθέντες ᾔσθοντο τῆς πρὸς Ἱπποκράτους μάχης, τοῦ
<span class="lb" data-page="168" data-line="9" id="p168.9"></span>κατὰ τὴν προκειμένην ῥῆσιν εἰρημένου, τὸν ἀμφημερινὸν
<span class="lb" data-page="168" data-line="10" id="p168.10"></span>ὀλιγοχρονιώτερον ἀποφαινούσης αὐτῆς τοῦ τριταίου, σαφῶς
<span class="lb" data-page="168" data-line="11" id="p168.11"></span>εἰρηκότος Ἱπποκράτους ἐν τῷ πρώτῳ τῶν ἐπιδημιῶν κᾀν
<span class="lb" data-page="168" data-line="12" id="p168.12"></span>τοῖς ἀφορισμοῖς τάχιστα κρίνεσθαι τὸν τριταῖον. οὔκουν
<span class="lb" data-page="168" data-line="13" id="p168.13"></span>φασὶν Ἱπποκράτειον εἶναι τὸ βιβλίον, ὡς καὶ φανερῶς ψευδοῦς
<span class="lb" data-page="168" data-line="14" id="p168.14"></span>ὄντος τοῦ λεγομένου καὶ διαφερομένου τοῖς ἑτέρωθι
<span class="lb" data-page="168" data-line="15" id="p168.15"></span>γεγραμμένοις ὑφ᾿ Ἱπποκράτους. εἰ γὰρ ἐν τούτῳ μόνον
<span class="lb" data-page="168" data-line="16" id="p168.16"></span>ψευδόμενόν τε ἅμα καὶ μαχόμενον Ἱπποκράτει τὸν περιγράψαντα
<span class="lb" data-page="168" data-line="17" id="p168.17"></span>τὰ μεταξὺ κατενόησαν, ἐοίκασι τῷ τὴν παρωνυχίαν
<span class="lb" data-page="168" data-line="18" id="p168.18"></span>ὁρῶντι, τὸ δ᾿ ὅλον σῶμα μὴ βλέποντι κάκιστα διακείμενον. 
<span class="pb" data-page="169" id="p169"></span>
<span class="lb" data-page="169" data-line="1" id="p169.1"></span>ὁ μὲν γὰρ ἀγνοήσας τὸν ἀμφημερινὸν τοῦ τριταίου
<span class="lb" data-page="169" data-line="2" id="p169.2"></span>χρονιώτερον εἶναι ἐνδείκνυται μὲν ἑαυτὸν οὐκ εἶναι τρίβωνα
<span class="lb" data-page="169" data-line="3" id="p169.3"></span>τῶν ἔργων τῆς ἰατρικῆς, οὐ μὴν ἐξ ἀτονίας γέ τινος
<span class="lb" data-page="169" data-line="4" id="p169.4"></span>ἀναισχύντου τὸ ψεῦσμα διέπλασεν, ἀλλ᾿ ἐκ πιθανοῦ λόγου
<span class="lb" data-page="169" data-line="5" id="p169.5"></span>κινηθεὶς, καὶ μάλιστα ἐπειδή τισι τῶν παλαιῶν, ὧν καὶ
<span class="lb" data-page="169" data-line="6" id="p169.6"></span>Πλάτων ἐστὶν, ἐδόκει τοὺς μὲν συνεχεῖς πυρετοὺς, ἐξ ὑπερβολῆς
<span class="lb" data-page="169" data-line="7" id="p169.7"></span>τοῦ πυρὸς γίνεσθαι, τοὺς δὲ ἀμφημερινοὺς ἀέρος,
<span class="lb" data-page="169" data-line="8" id="p169.8"></span>καὶ τριταίους μὲν ὕδατος, τεταρταίους δὲ γῆς. ἡ γάρ τοι
<span class="lb" data-page="169" data-line="9" id="p169.9"></span>τοῦ Πλάτωνος ῥῆσις αὐτοῖς ὀνόμασιν οὕτως ἔχει· τὸ μὲν
<span class="lb" data-page="169" data-line="10" id="p169.10"></span>οὖν ἐκ πυρὸς ὑπερβολῆς μάλιστα νοσῆσαν σῶμα συνεχῆ
<span class="lb" data-page="169" data-line="11" id="p169.11"></span>καύματα καὶ πυρετοὺς ἀπεργάζεται, τὸ δὲ ἐξ ἀέρος ἀμφημερινοὺς,
<span class="lb" data-page="169" data-line="12" id="p169.12"></span>τριταίους δ᾿ ὕδατος, διὰ τὸ νωθέστερον ἀέρος,
<span class="lb" data-page="169" data-line="13" id="p169.13"></span>καὶ πυρὸς εἶναι· τὸ δὲ γῆς τέταρτον ὂν, νωθέστατον τούτων,
<span class="lb" data-page="169" data-line="14" id="p169.14"></span>ἐν τετραπλασίαις χρόνου περιόδοις καθαιρόμενον, τεταρταῖον
<span class="lb" data-page="169" data-line="15" id="p169.15"></span>πυρετὸν ποιῆσαν, ἀπαλλάττεται μόγις. εἴπερ
<span class="lb" data-page="169" data-line="16" id="p169.16"></span>οὖν ὁ Πλάτων τὸ νωθέστατον στοιχεῖον, ὅπερ ἐστὶν
<span class="lb" data-page="169" data-line="17" id="p169.17"></span>ἑδραιότατόν τε καὶ δυσκινητότατον, ἐν τετραπλασίαις χρόνου
<span class="lb" data-page="169" data-line="18" id="p169.18"></span>περιόδοις ἐκκαθαίρεσθαί φησι, πιθανὸν ἔδοξαν εἶναι 
<span class="pb" data-page="170" id="p170"></span>
<span class="lb" data-page="170" data-line="1" id="p170.1"></span>καὶ τἄλλα διαφέρειν ἀλλήλων κατὰ τὴν αὐτὴν ἀναλογίαν,
<span class="lb" data-page="170" data-line="2" id="p170.2"></span>ὡς γέγονεν ἐφεξῆς τε τῷ γεώδει στοιχείῳ, τοῦτο δ᾿ ἂν ὕδωρ
<span class="lb" data-page="170" data-line="3" id="p170.3"></span>εἴη, τὴν ἐφεξῆς τῇ τετάρτῃ περιόδῳ γεννᾷν. τὸ δὲ τούτου
<span class="lb" data-page="170" data-line="4" id="p170.4"></span>πάλιν ἐφεξῆς, ὅπερ ἐστὶν ἀὴρ, τὴν ἀμφημερινήν. τὸ δὲ ὀξυκινητότατον,
<span class="lb" data-page="170" data-line="5" id="p170.5"></span>ὅπερ εὔδηλον ὅτι τὸ πῦρ ἐστιν, ἐργάζεσθαι
<span class="lb" data-page="170" data-line="6" id="p170.6"></span>τὸν συνεχῆ πυρετόν. ἀλλὰ τούτου πιθανώτερός ἐστιν ὁ
<span class="lb" data-page="170" data-line="7" id="p170.7"></span>λόγος ὁ τῷ φύσει θερμῷ στοιχείῳ, τουτέστι τῷ πυρὶ, τὴν
<span class="lb" data-page="170" data-line="8" id="p170.8"></span>αἰτίαν ἀνατιθεὶς τῆς γενέσεως αὐτῶν. οὐ γὰρ εὔλογον ὑπὸ
<span class="lb" data-page="170" data-line="9" id="p170.9"></span>τοῦ ψυχροῦ στοιχείου πλεονάσαντος ἐν τῷ σώματι τὸ θερμότατον
<span class="lb" data-page="170" data-line="10" id="p170.10"></span>πάθος γίνεσθαι. <span class="milestone ed2page" data-n="149" data-unit="ed2page" id="ed2page.149"></span>τοίνυν εὔλογον μέν ἐστι
<span class="lb" data-page="170" data-line="11" id="p170.11"></span>τοῦ θερμοῦ στοιχείου τῇ πλεονεξίᾳ θερμὸν γίνεσθαι πάθος.
<span class="lb" data-page="170" data-line="12" id="p170.12"></span>ἀλλήλων δὲ διαφέρουσιν οἱ πυρετοὶ ταῖς αὐτῶν διαφοραῖς,
<span class="lb" data-page="170" data-line="13" id="p170.13"></span>ἃς τῷ ποσῷ τῆς αἰτίας ἀνατίθεσθαι προσήκει.
<span class="lb" data-page="170" data-line="14" id="p170.14"></span>τοῦτο δ᾿ εἰ συγχωρήσομεν, ὁ μὲν συνεχέστατος καὶ θερμότατος
<span class="lb" data-page="170" data-line="15" id="p170.15"></span>πυρετὸς ὑπὸ πλείστου γενήσεται πυρός. ὁ δὲ ἐφεξῆς
<span class="lb" data-page="170" data-line="16" id="p170.16"></span>αὐτῷ δευτέραν ἔχει χώραν ἐν ποσότητι, καὶ τρίτην μὲν
<span class="lb" data-page="170" data-line="17" id="p170.17"></span>ὁ τριταῖος, τετάρτην δὲ ὁ τεταρταῖος, αἵ τε λύσεις αὐτῶν
<span class="lb" data-page="170" data-line="18" id="p170.18"></span>ἀκολούθως ταῖς αἰτίαις ἔσονται, τάχισται μὲν αἱ τοῦ θερμοτάτου 
<span class="pb" data-page="171" id="p171"></span>
<span class="lb" data-page="171" data-line="1" id="p171.1"></span>πυρετοῦ, δεύτεραι δὲ κατὰ τὸν χρόνον αἱ τῶν
<span class="lb" data-page="171" data-line="2" id="p171.2"></span>ἀμφημερινῶν, καὶ τρίται αἱ τῶν τριταίων καὶ τέταρται αἱ
<span class="lb" data-page="171" data-line="3" id="p171.3"></span>τῶν τεταρταίων. ὥσθ᾿ ὅσον μὲν <span class="milestone ed1page" data-n="29" data-unit="ed1page" id="ed1page.29"></span>ἐπὶ τῷ πιθανῷ καλῶς
<span class="lb" data-page="171" data-line="4" id="p171.4"></span>εἴρηται ταῦτα· τὸ δὲ ἐκ τῆς τῶν πραγμάτων ἱστορίας
<span class="lb" data-page="171" data-line="5" id="p171.5"></span>ἐλέγχει τὸν λόγον. ἐπὶ δὲ τῆς προγεγραμμένης τῶν φλεβῶν
<span class="lb" data-page="171" data-line="6" id="p171.6"></span>ἀνατομῆς οὐδὲν ἔχων εἰπεῖν πιθανὸν ὁ συνθεὶς αὐτὴν
<span class="lb" data-page="171" data-line="7" id="p171.7"></span>οὐχ ἓν, ἢ δύο, ἢ τρία φαίνεται ψευσάμενος, ἀλλὰ
<span class="lb" data-page="171" data-line="8" id="p171.8"></span>πάνυ πολλὰ, πρὸς τὸ μηδὲ κατὰ τύχην ἕν τι τῶν ἐν αὐτοῖς
<span class="lb" data-page="171" data-line="9" id="p171.9"></span>ἀληθῶς εἰρῆσθαι. θαυμαστὸν οὖν ὅπως ἐπ᾿ ἐκείνων μὲν
<span class="lb" data-page="171" data-line="10" id="p171.10"></span>οὐδὲν ἐμέμψατο τῷ γράψαντι, τὰ μετὰ τὸ περὶ φύσιος ἀνθρώπου
<span class="lb" data-page="171" data-line="11" id="p171.11"></span>μέχρι δεῦρο πάντα, νυνὶ δὲ μέμφεται καὶ διὰ τοῦτο
<span class="lb" data-page="171" data-line="12" id="p171.12"></span>αὐτῷ οὐκέτι δοκεῖ τὸ βιβλίον Ἱπποκράτους εἶναι. Σαβίνου
<span class="lb" data-page="171" data-line="13" id="p171.13"></span>δὲ καὶ τῶν πλείστων ἐξηγητῶν ἔτι καὶ τοῦτ᾿ ἄν τις θαυμάσειεν,
<span class="lb" data-page="171" data-line="14" id="p171.14"></span>ὅτι τὰ προγεγραμμένα πάντα ἐπαινοῦντες ἀεὶ θαυμασίως
<span class="lb" data-page="171" data-line="15" id="p171.15"></span>εἰρῆσθαι, τὸ δέ τι τἀνδρὶ καὶ δαιμονίως, τὸ δέ τι
<span class="lb" data-page="171" data-line="16" id="p171.16"></span>καὶ θείως, τὸ δέ τι νῦν ἐξαίφνης μὲν ἐκείνων ἁπάντων
<span class="lb" data-page="171" data-line="17" id="p171.17"></span>ἐπελάθοντο. διὰ μίαν δ᾿ ἀντιλογίαν οὐκέτ᾿ αὐτοῖς Ἱπποκράτους
<span class="lb" data-page="171" data-line="18" id="p171.18"></span>εἶναι τὸ βιβλίον δοκεῖ, ἀλλὰ μετακινοῦσιν ἐπὶ 
<span class="pb" data-page="172" id="p172"></span>
<span class="lb" data-page="172" data-line="1" id="p172.1"></span>Πόλυβον, ὡς αὐτοὶ μὲν ἀνεγνωκότες τοὺς ἀφορισμοὺς καὶ
<span class="lb" data-page="172" data-line="2" id="p172.2"></span>τὸ πρῶτον τῶν ἐπιδημιῶν, οὐκ ἀνεγνωκότος δὲ ταῦτα Πολύβου,
<span class="lb" data-page="172" data-line="3" id="p172.3"></span>ὃν ἀδύνατον ἦν μαθητὴν Ἱπποκράτους ὄντα μὴ οὐ
<span class="lb" data-page="172" data-line="4" id="p172.4"></span>πολλάκις μὲν ἀκηκοέναι παρ᾿ αὐτοῦ περὶ τῆς διαφορᾶς τῶν
<span class="lb" data-page="172" data-line="5" id="p172.5"></span>πυρετῶν, ἀνεγνωκέναι δὲ οὐκ ὀλιγάκις αὐτοῦ τὰ συγγράμματα,
<span class="lb" data-page="172" data-line="6" id="p172.6"></span>σὺν τῷ καὶ αὐτὸν ἐπὶ τῶν ἀῤῥώστων τεθεᾶσθαι ταχυκρίσιμον
<span class="lb" data-page="172" data-line="7" id="p172.7"></span>μὲν τὸν τριταῖον, χρονίζοντα δὲ τὸν ἀμφημερινόν.
<span class="lb" data-page="172" data-line="8" id="p172.8"></span>οὐ γὰρ δὴ τῶν ἐπὶ τῆς Ἀλεξανδρείας προφητευσάντων εἷς
<span class="lb" data-page="172" data-line="9" id="p172.9"></span>τις ἦν ὁ Πόλυβος, οἳ μηδένα πώποτε θεασάμενοι νοσοῦντα
<span class="lb" data-page="172" data-line="10" id="p172.10"></span>σχολαστικοῖς ἐπέτριβον, οὐδὲν ὑγιὲς λέγοντες, οὐδ᾿ ὧν οἱ
<span class="lb" data-page="172" data-line="11" id="p172.11"></span>τρίβωνες ὁρῶσι, φαινομένων ἐναργῶς ἐπὶ ἀῤῥώστων. ὥσθ᾿
<span class="lb" data-page="172" data-line="12" id="p172.12"></span>ὁ ταῦτα γράψας ἤτοι οὗτος ἦν σοφιστὴς, ἢ πανοῦργος
<span class="lb" data-page="172" data-line="13" id="p172.13"></span>ἄνθρωπος, ὡς ἔοικε, παραγράψας τὸ ψεῦδος, ἕνεκα τοῦ
<span class="lb" data-page="172" data-line="14" id="p172.14"></span>προστρίψασθαι ψόγον τῷ παλαιῷ. τοῦ δὲ νεώτερον εἶναι
<span class="lb" data-page="172" data-line="15" id="p172.15"></span>τὸν παραγράψαντα ταῦτα καὶ ἡ τοῦ συνόχου προσηγορία
<span class="lb" data-page="172" data-line="16" id="p172.16"></span>τεκμήριόν ἐστιν. οὐδαμόθεν γὰρ οὔθ᾿ Ἱπποκράτης οὔτε
<span class="lb" data-page="172" data-line="17" id="p172.17"></span>τις τῶν παλαιῶν τὸν συνεχῆ πυρετὸν ὠνόμασε σύνοχον,
<span class="lb" data-page="172" data-line="18" id="p172.18"></span>ὥσπερ οὐδὲ οὐρήματα τὰ οὖρα, ἀλλὰ ταῦτα ὀνόματα νεωτέρων 
<span class="pb" data-page="173" id="p173"></span>
<span class="lb" data-page="173" data-line="1" id="p173.1"></span>ἐστιν ἰατρῶν, ὅσοι τὴν παλαιὰν λέξιν ἠγνόησαν.
<span class="lb" data-page="173" data-line="2" id="p173.2"></span>ἀπολιπόντες οὖν ἤδη τὰ παραγεγραμμένα ταυτὶ μεταβῶμεν
<span class="lb" data-page="173" data-line="3" id="p173.3"></span>ἐπὶ τὸ περὶ διαίτης ὑγιεινῆς, ὃ Πολύβου φασὶν εἶναι
<span class="lb" data-page="173" data-line="4" id="p173.4"></span>σύγγραμμα. 
</p>
<span class="lb rule" data-page="173" data-line="5" id="p173.5"></span>
</section>
</section>
</section>
</article>
