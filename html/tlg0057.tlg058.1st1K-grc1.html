<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg058.1st1K-grc1.xml">De pulsibus ad tirones</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg058.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">8</span>, <span class="biblScope">3</span>, <span class="biblScope">8</span>, <span class="biblScope">453-492</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="453" id="p453"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΤΩΝ ΣΦΥΓΜΩΝ
<br/>ΤΟΙΣ ΕΙΣΑΓΟΜΕΝΟΙΣ.
</h1>
<p>
<span class="lb" data-page="453" data-line="1" id="p453.1"></span>Ὅσα τοῖς εἰσαγομένοις, φίλτατε Τεῦθρα,
<span class="lb" data-page="453" data-line="2" id="p453.2"></span>χρήσιμον ἐπίστασθαι περὶ σφυγμῶν, ἐνταῦθα λεχθήσεται.
<span class="lb" data-page="453" data-line="3" id="p453.3"></span>τὴν δ’ ὅλην ὑπὲρ αὐτῶν τέχνην ἑτέρωθι γεγραμμένην ἔχεις.
<span class="lb" data-page="453" data-line="4" id="p453.4"></span>πᾶσαι μὲν οὖν αἱ ἀρτηρίαι τὸν αὐτὸν τρόπον σφύζουσιν ἀλλήλαις
<span class="lb" data-page="453" data-line="5" id="p453.5"></span>τε καὶ τῇ καρδίᾳ, ὥστ’ ἐκ μιᾶς αὐτῶν δύνασθαι περὶ
<span class="lb" data-page="453" data-line="6" id="p453.6"></span>πασῶν συλλογίζεσθαι, οὐ μὴν αἰσθέσθαι γε τῆς κινήσεως
<span class="lb" data-page="453" data-line="7" id="p453.7"></span>ὁμοίως ἁπασῶν δυνατὸν, ἀλλὰ τῶν μὲν ἐν τοῖς ἀσάρκοις
<span class="lb" data-page="453" data-line="8" id="p453.8"></span>μέρεσι προφανέστερον, τῶν δ’ ἐν τοῖς σαρκώδεσιν ἀμυδρότερον.
<span class="lb" data-page="453" data-line="9" id="p453.9"></span>ὅσαι δ’ ὑπὸ παχείας σαρκὸς καλύπτονται, ἢ ὀστῶν ἔνδον 
<span class="pb" data-page="454" id="p454"></span>
<span class="lb" data-page="454" data-line="1" id="p454.1"></span>εἰσὶν, ἢ ἐπίπροσθεν αὐτῶν ἐστιν ἄλλα σώματα, τούτων
<span class="lb" data-page="454" data-line="2" id="p454.2"></span>οὐκ ἂν αἴσθοιο τῆς κινήσεως, ἔν γε τῷ κατὰ φύσιν ἔχειν τὸ
<span class="lb" data-page="454" data-line="3" id="p454.3"></span>ζῶον. ἐκτακέντος δὲ τοῦ σώματος σφοδρῶς, ἥ τε κατὰ τὴν
<span class="lb" data-page="454" data-line="4" id="p454.4"></span>ῥάχιν ἀρτηρία πολλάκις τοῖς ἁπτομένοις τοῦ ἐπιγαστρίου τὴν
<span class="lb" data-page="454" data-line="5" id="p454.5"></span>κίνησιν διασημαίνει καί τινες τῶν ἐν τοῖς κώλοις ᾔσθησαν,
<span class="lb" data-page="454" data-line="6" id="p454.6"></span>ἀφανῶς πρότερον οὐσῶν. διαπαντὸς δ’ αἵ τε κατὰ τοὺς κροτάφους
<span class="lb" data-page="454" data-line="7" id="p454.7"></span>καὶ τῶν ποδῶν αἱ ἐπὶ τοῖς ταρσοῖς καὶ τῶν χειρῶν
<span class="lb" data-page="454" data-line="8" id="p454.8"></span>αἱ κατὰ τοὺς καρποὺς ἐντὸς αἰσθητὴν ἔχουσι τὴν κίνησιν. τούτων
<span class="lb" data-page="454" data-line="9" id="p454.9"></span>δ’ ἔλαττον μὲν, οὐ μὴν ἀφανῶς οὐδ’ αὐταὶ σφύζουσιν αἵ
<span class="lb" data-page="454" data-line="10" id="p454.10"></span>τε τῶν ὤτων ὄπισθεν ἐν τῇ κεφαλῇ καὶ τῶν βραχιόνων ἐντός.
<span class="lb" data-page="454" data-line="11" id="p454.11"></span>καὶ ἤδη τινὲς ἄλλαι, αἳ μὴ πάνυ τῇ πολλῇ σαρκὶ καλύπτονται,
<span class="lb" data-page="454" data-line="12" id="p454.12"></span>ἀλλ’ οὔτε ἑτοιμότερον οὔτε εὐσχημονέστερον
<span class="lb" data-page="454" data-line="13" id="p454.13"></span>οὔτε τῇ χρείᾳ συμφερώτερον ἄλλης ἂν ἅπτοι, τὰς ἐν τοῖς
<span class="lb" data-page="454" data-line="14" id="p454.14"></span>καρποῖς παρείς· αὗται γὰρ ἐπιφανεῖς μάλιστα ὑπάρχουσι τῷ
<span class="lb" data-page="454" data-line="15" id="p454.15"></span>τ’ ἀσάρκῳ τοῦ χωρίου καὶ οὐδὲν δι’ αὐτὰς, γυμνοῦν τοῦ
<span class="lb" data-page="454" data-line="16" id="p454.16"></span>σώματος ἀναγκαῖον, ὥσπερ δι’ ἄλλας πολλὰς, καὶ ὅτι κατ’
<span class="lb" data-page="454" data-line="17" id="p454.17"></span>εὐθὺ τεταγμέναι εἰσίν· οὐ μικρὸν δὲ τοῦτο εἰς ἀκρίβειαν διαγνώσεως. 
</p>
</section>
<span class="pb" data-page="455" id="p455"></span>
<section id="s2" title="Chapter 2">
<p>
<span class="lb" data-page="455" data-line="1" id="p455.1"></span>Ἁπτομένῳ δέ σοι φανεῖται διαστελλομένη
<span class="lb" data-page="455" data-line="2" id="p455.2"></span>κατὰ πᾶσαν διάστασιν ἡ ἀρτηρία. τρεῖς δ’ εἰσὶ διαστάσεις
<span class="lb" data-page="455" data-line="3" id="p455.3"></span>παντὸς τοῦ σώματος, εἰς μῆκος, βάθος καὶ πλάτος. ἀλλ’
<span class="lb" data-page="455" data-line="4" id="p455.4"></span>ἐν τῷ κατὰ φύσιν ἔχειν τὸ ζῶον συμμέτρως πάνυ διαστελλομένην
<span class="lb" data-page="455" data-line="5" id="p455.5"></span>εὑρήσεις τὴν ἀρτηρίαν· ἐν δὲ τῷ παρὰ φύσιν ἔχειν
<span class="lb" data-page="455" data-line="6" id="p455.6"></span>ἔστιν ὅπη τὸ μὲν ἐλλείπει, τὸ δ’ ὑπερβάλλει, καθ’ ἡντιναοῦν
<span class="lb" data-page="455" data-line="7" id="p455.7"></span>διάστασιν. ἐν τούτῳ χρὴ μεμνημένον σε, οἷος ἦν ὁ κατὰ
<span class="lb" data-page="455" data-line="8" id="p455.8"></span>φύσιν σφυγμὸς, καὶ εἰ μὲν τῷ πλάτει μείζων ὁ παρὰ φύσιν
<span class="lb" data-page="455" data-line="9" id="p455.9"></span>εὑρίσκοιτο, πλατὴν καλεῖν, εἰ δὲ τῷ μήκει, μακρὸν, εἰ δὲ
<span class="lb" data-page="455" data-line="10" id="p455.10"></span>τῶ βάθει, ὑψηλὸν, καὶ τοὺς ἐναντίους αὐτοῖς τοὺς ἐλάττους
<span class="lb" data-page="455" data-line="11" id="p455.11"></span>τοῦ κατὰ φύσιν ὀνομάζειν ἀνάλογον, στενὸν καὶ βραχὺν
<span class="lb" data-page="455" data-line="12" id="p455.12"></span>καὶ ταπεινόν. τῶν δὲ ἐν πάσαις ταῖς διαστάσεσιν ὁμοίως
<span class="lb" data-page="455" data-line="13" id="p455.13"></span>εἰς τὸ παρὰ φύσιν τρεπομένων ὁ μὲν πάντη μειωθεὶς μικρὸς,
<span class="lb" data-page="455" data-line="14" id="p455.14"></span>ὁ δὲ πάντη αὐξηθεὶς μέγας ὀνομάζεται. αὗται μὲν αἱ κατὰ
<span class="lb" data-page="455" data-line="15" id="p455.15"></span>τὸ ποσὸν τῆς διαστολῆς ἐν σφυγμῷ διαφοραί. 
</p>
</section>
<section id="s3" title="Chapter 3">
<p>
<span class="lb" data-page="455" data-line="16" id="p455.16"></span>Τῶν δὲ τῆς κινήσεως ἰδίων ἥ τε ταχύτης
<span class="lb" data-page="455" data-line="17" id="p455.17"></span>ἐστὶ καὶ ἡ βραδύτης, ἡ μὲν ἠπειγμένη τις οὖσα κίνησις, ἡ δὲ 
<span class="pb" data-page="456" id="p456"></span>
<span class="lb" data-page="456" data-line="1" id="p456.1"></span>ἐκλελυμένη. κριτέον δὲ καὶ ταύτας τῷ κατὰ φύσιν παραβάλλοντας.
<span class="lb" data-page="456" data-line="2" id="p456.2"></span>ἐν δὲ τῷ ποιῷ τῆς προσβολῆς ἥ τε σφοδρότης
<span class="lb" data-page="456" data-line="3" id="p456.3"></span>καὶ ἀμυδρότης συνίστανται, βιαίως μὲν ὠθουμένης τῆς ἁφῆς
<span class="lb" data-page="456" data-line="4" id="p456.4"></span>ἡ σφοδρότης, ἀῤῥώστως δὲ ἡ ἀμυδρότης. μαλακότης δὲ καὶ
<span class="lb" data-page="456" data-line="5" id="p456.5"></span>σκληρότης αὐτοῦ τοῦ χιτῶνος τῆς ἀρτηρίας ποιότητές εἰσιν·
<span class="lb" data-page="456" data-line="6" id="p456.6"></span>ἡ μὲν μαλακότης, ὅταν οἷον σαρκωδεστέρα καὶ κατὰ τὴν
<span class="lb" data-page="456" data-line="7" id="p456.7"></span>προσβολὴν ἡ ἀρτηρία φαίνηται· ἡ δὲ σκληρότης, ὅταν οἷον
<span class="lb" data-page="456" data-line="8" id="p456.8"></span>ξηροτέρα τε καὶ βυρσωδεστέρα. συνδιαγινώσκεται μὲν οὖν
<span class="lb" data-page="456" data-line="9" id="p456.9"></span>εὐθὺς τῇ κινήσει τῆς ἀρτηρίας καὶ ἡ τοιαύτη τῶν σφυγμῶν
<span class="lb" data-page="456" data-line="10" id="p456.10"></span>διαφορά. οὐκ ἔστι δὲ αὐτῆς ἰδία, καθάπερ αἱ προειρημέναι
<span class="lb" data-page="456" data-line="11" id="p456.11"></span>τρεῖς. ἐκείνων γὰρ ἡ μὲν τοῦ τάχους καὶ τῆς βραδύτητος
<span class="lb" data-page="456" data-line="12" id="p456.12"></span>κατὰ τὸ ποιὸν ἦν τῆς κινήσεως, ἡ δὲ τῆς σφοδρότητος καὶ
<span class="lb" data-page="456" data-line="13" id="p456.13"></span>τῆς ἀμυδρότητος κατὰ τὸ τῆς πληγῆς ποιὸν, ἡ δὲ τοῦ μεγέθους
<span class="lb" data-page="456" data-line="14" id="p456.14"></span>καὶ τῆς μικρότητος κατὰ τὸ ποσὸν τῆς διαστολῆς. ἡ
<span class="lb" data-page="456" data-line="15" id="p456.15"></span>διαστολὴ δὲ οὐκ ἄνευ κινήσεως. τὸ δὲ μαλακὸν σῶμα καὶ
<span class="lb" data-page="456" data-line="16" id="p456.16"></span>σκληρὸν οὐ προσδεῖται κινήσεως εἰς τὸ τοιοῦτον εἶναι. τέσσαρας
<span class="lb" data-page="456" data-line="17" id="p456.17"></span>οὖν ταύτας τὰς διαφορὰς τῶν σφυγμῶν κατὰ τὴν πληγὴν εὑρήσεις. 
</p>
</section>
<section id="s4" title="Chapter 4">
<p>
<span class="lb" data-page="456" data-line="18" id="p456.18"></span>Πέμπτην δὲ ἄλλην κατὰ τὸ τῶν πληγῶν 
<span class="pb" data-page="457" id="p457"></span>
<span class="lb" data-page="457" data-line="1" id="p457.1"></span>διάλειμμα. καλεῖν γὰρ ἔθος οὕτω τοῖς ἰατροῖς τὸν μεταξὺ
<span class="lb" data-page="457" data-line="2" id="p457.2"></span>δύο πληγῶν χρόνον, ἐν ᾧ διαστέλλεται ἡ ἀρτηρία καὶ συστέλλεται.
<span class="lb" data-page="457" data-line="3" id="p457.3"></span>καὶ προσήκειν ἡγοῦμαι τοῖς εἰσαγομένος γυμνάσασθαι,
<span class="lb" data-page="457" data-line="4" id="p457.4"></span>πρῶτον μὲν, ὡς ἐπ’ ἀναισθήτου τῆς συστολῆς.
<span class="lb" data-page="457" data-line="5" id="p457.5"></span>καλείσθω μοι τὸ μέν τι πληγὴ, τὸ δὲ διάλειμμα· πληγὴ μὲν
<span class="lb" data-page="457" data-line="6" id="p457.6"></span>ἡ ἀπὸ τῆς ἀρτηρίας κινουμένης προσβολὴ τῇ ἁφῇ γιγνομένη·
<span class="lb" data-page="457" data-line="7" id="p457.7"></span>διάλειμμα δὲ ἡ μεταξὺ δυοῖν πληγῶν ἡσυχία, καθ’ ἣν ὁ πυκνὸς
<span class="lb" data-page="457" data-line="8" id="p457.8"></span>καὶ ἀραιὸς καὶ μέσος ἀμφοῖν, ἐφ’ ᾧπερ οἱ κατὰ φύσιν
<span class="lb" data-page="457" data-line="9" id="p457.9"></span>συνίστανται σφυγμοί. γνωριεῖς δὲ καὶ τούτους τῷ ποσῷ τοῦ
<span class="lb" data-page="457" data-line="10" id="p457.10"></span>χρόνου. πυκνὸς μὲν γάρ ἐστιν, ὅταν βραχὺς ὁ τῆς ἡσυχίας
<span class="lb" data-page="457" data-line="11" id="p457.11"></span>ᾖ χρόνος· ἀραιὸς δὲ, ὅταν πολύς. ἡσυχίαν δὲ λέγειν, ἢ
<span class="lb" data-page="457" data-line="12" id="p457.12"></span>διάλειμμα πληγῶν, ἢ συστολὴν, οὐ διοίσει. 
</p>
</section>
<section id="s5" title="Chapter 5">
<p>
<span class="lb" data-page="457" data-line="13" id="p457.13"></span>
<span class="milestone ed2page" data-n="3" data-unit="ed2page" id="ed2page.3"></span>Ὁμαλότης δὲ καὶ ἀνωμαλία γίνεται κατὰ
<span class="lb" data-page="457" data-line="14" id="p457.14"></span>πάσας τὰς εἰρημένας διαφοράς. ἡ γὰρ ἐφεξῆς ἰσότης τούτων
<span class="lb" data-page="457" data-line="15" id="p457.15"></span>ὁμαλότης ἐστί· οἷον ὅταν τὸ μέγεθος τῶν ἐφεξῆς ἴσον ᾖ, λέγοιτ’
<span class="lb" data-page="457" data-line="16" id="p457.16"></span>ἂν ὁμαλὸς εἶναι κατὰ τὸ μέγεθος ὁ σφυγμός· καὶ εἰ τὸ
<span class="lb" data-page="457" data-line="17" id="p457.17"></span>τάχος ἴσον, ὁμαλὸς κατὰ τὸ τάχος. ὡσαύτως δὲ καὶ εἰ κατὰ
<span class="lb" data-page="457" data-line="18" id="p457.18"></span>σφοδρότητα καὶ πυκνότητα καὶ ἀμυδρότητα. ἡ δὲ ἀνωμαλία ﻿
<span class="pb" data-page="458" id="p458"></span>
<span class="lb" data-page="458" data-line="1" id="p458.1"></span>διαφθορὰ τῆς ἰσότητός ἐστι, καθ’ ἣν ἂν τύχῃ διαφορὰν τῶν
<span class="lb" data-page="458" data-line="2" id="p458.2"></span>σφυγμῶν συνισταμένη. ἔσται γὰρ ὁ μέν τις κατὰ τὸ μέγεθος
<span class="lb" data-page="458" data-line="3" id="p458.3"></span>ἀνώμαλος, ὁ δέ τις κατὰ τὸ τάχος, ὁ δὲ κατὰ σφοδρότητα
<span class="lb" data-page="458" data-line="4" id="p458.4"></span>καὶ ἀμυδρότητα καὶ πυκνότητα, καὶ ἐπὶ τῶν ἄλλων ὁμοίως. 
</p>
</section>
<section id="s6" title="Chapter 6">
<p>
<span class="lb" data-page="458" data-line="5" id="p458.5"></span>Ἔστι δὲ ὅτε καὶ διά τινος τάξεως ἀριθμοῦ
<span class="lb" data-page="458" data-line="6" id="p458.6"></span>πληγῶν ὡρισμένου τοῖς ἴσοις σφυγμοῖς εἷς ἄνισος παρεμπίπτει·
<span class="lb" data-page="458" data-line="7" id="p458.7"></span>καὶ τοῦτο γίνεται πολυειδῶς. καὶ γὰρ τρισὶν ἴσοις
<span class="lb" data-page="458" data-line="8" id="p458.8"></span>ὁ τέταρτος ἄνισος ἕπεται, καὶ τοῦτο ἐφεξῆς ἀεὶ, ἢ τέτρασιν
<span class="lb" data-page="458" data-line="9" id="p458.9"></span>ὁ πέμπτος. <span class="milestone ed1page" data-n="2" data-unit="ed1page" id="ed1page.2"></span>καὶ κατὰ πᾶν ἄλλο πλῆθος ὡσαύτως. καὶ
<span class="lb" data-page="458" data-line="10" id="p458.10"></span>γὰρ πέντε πολλάκις ἴσοις ὁ ἕκτος ἄνισος ἕπεται, καὶ πάλιν
<span class="lb" data-page="458" data-line="11" id="p458.11"></span>ἓξ ἴσοις ὁ ἕβδομος οὐκ ἴσος. ἡ μὲν οὖν ἰσότης ἐν τοῖς τοιούτοις
<span class="lb" data-page="458" data-line="12" id="p458.12"></span>οὐκέτι σώζεται· καὶ διὰ τοῦτο ἀνώμαλος ὁ σφυγμὸς γίνεται,
<span class="lb" data-page="458" data-line="13" id="p458.13"></span>τάξις μέντοι τις σώζεται, καὶ διὰ τοῦτο τεταγμένος
<span class="lb" data-page="458" data-line="14" id="p458.14"></span>ἐστί. δι’ ἴσου γὰρ ἀεὶ πλήθους τοῖς ἴσοις σφυγμοῖς εἷς ἄνισος
<span class="lb" data-page="458" data-line="15" id="p458.15"></span>παρεμπίπτων τὴν ἰσότητα διαφθείρει· ἥ γ’ οὖν κατὰ
<span class="lb" data-page="458" data-line="16" id="p458.16"></span>τὰς περιόδους ἀναλογία φυλάττει τινὰ τάξιν. ἂν δ’ ὅλως
<span class="lb" data-page="458" data-line="17" id="p458.17"></span>μηδεμία σώζηται περίοδος, ἄτακτος ὁ τοιοῦτος καλεῖται. 
</p>
</section>
<span class="pb" data-page="459" id="p459"></span>
<section id="s7" title="Chapter 7">
<p>
<span class="lb" data-page="459" data-line="1" id="p459.1"></span>Γίνεται δὲ καὶ καθ’ ἕνα σφυγμὸν ἀνωμαλία,
<span class="lb" data-page="459" data-line="2" id="p459.2"></span>περί τε τὰ μέρη τῆς ἀρτηρίας διαφερόντως ἔχοντα πρὸς ἄλληλα,
<span class="lb" data-page="459" data-line="3" id="p459.3"></span>θέσει τε καὶ κινήσει, καὶ παρὰ τὴν ἑνὸς ἑκάστου σφυγμοῦ
<span class="lb" data-page="459" data-line="4" id="p459.4"></span>καθ’ αὑτὸ κίνησιν. ἡ μὲν οὖν ἐν τῇ θέσει τῶν μορίων
<span class="lb" data-page="459" data-line="5" id="p459.5"></span>ἀνωμαλία συνίσταται παρὰ τὸ ἄνω καὶ κάτω, καὶ πρόσω καὶ
<span class="lb" data-page="459" data-line="6" id="p459.6"></span>ὀπίσω, καὶ δεξιὰ καὶ ἀριστερὰ μετῆχθαι δοκεῖν τὴν ἀρτηρίαν·
<span class="lb" data-page="459" data-line="7" id="p459.7"></span>ἐν δὲ τῇ κινήσει θᾶττον, ἢ βραδύτερον, ἢ πρωϊαίτερον, ἢ
<span class="lb" data-page="459" data-line="8" id="p459.8"></span>ὀψιαίτερον, ἢ σφοδρότερον, ἢ ἀμυδρότερον, ἢ ἐπὶ πλείονα
<span class="lb" data-page="459" data-line="9" id="p459.9"></span>χρόνον, ἢ ἐλάσσονα, ἢ ἀεὶ, ἢ οὐδ’ ὅλως κινουμένων. καθ’
<span class="lb" data-page="459" data-line="10" id="p459.10"></span>ἕκαστον δὲ μέρος ἐν μὲν τῷ διακεκόφθαι σαφῶς, ἐξ ὧν ἐστι
<span class="lb" data-page="459" data-line="11" id="p459.11"></span>καὶ ὁ δορκαδίζων· ὡσαύτως δὲ καὶ ἐν τῷ παλινδρομεῖν, ἐξ
<span class="lb" data-page="459" data-line="12" id="p459.12"></span>ὧν ἐστι καὶ ὁ δίκροτος. ἐν δὲ τῷ τῆς κινήσεως οὐκ ἰσοταχεῖ,
<span class="lb" data-page="459" data-line="13" id="p459.13"></span>ὅταν ἀρχομένη μὲν ὠκυτέρα, τελευτῶσα δὲ βραδυτέρα, καὶ
<span class="lb" data-page="459" data-line="14" id="p459.14"></span>ἀνάπαλιν ἀρχομένη μὲν βραδυτέρα, τελευτῶσα δὲ ὠκυτέρα,
<span class="lb" data-page="459" data-line="15" id="p459.15"></span>καὶ κατὰ σφοδρότητα καὶ ἀμυδρότητα καὶ μικρότητα καὶ
<span class="lb" data-page="459" data-line="16" id="p459.16"></span>μέγεθος ὡσαύτως, οὐκ εἰς δύο μόνους χρόνους τῆς κινήσεως
<span class="lb" data-page="459" data-line="17" id="p459.17"></span>μεριζομένης, ἀλλὰ καὶ εἰς πλείονας, ἐφ’ ὅσον ἂν αἰσθήσει
<span class="lb" data-page="459" data-line="18" id="p459.18"></span>διαγνωστόν. αὗται μὲν οὖν αἱ ἁπλαῖ καὶ καθ’ ἕνα σφυγμὸν ἀνωμαλίαι. 
</p>
</section>
<span class="pb" data-page="460" id="p460"></span>
<section id="s8" title="Chapter 8">
<p>
<span class="lb" data-page="460" data-line="1" id="p460.1"></span>Σύνθετοι δὲ καθ’ ὅσον ἂν δυνατὸν ᾖ ἄλλην
<span class="lb" data-page="460" data-line="2" id="p460.2"></span>ἄλλῃ, καὶ μίαν μιᾷ, καὶ μίαν πλείοσι, καὶ πολλὰς πολλαῖς μίγνυσθαι.
<span class="lb" data-page="460" data-line="3" id="p460.3"></span>καί τινες αὐτῶν ἰδίου τετυχήκασιν ὀνόματος. ὥσπερ
<span class="lb" data-page="460" data-line="4" id="p460.4"></span>καὶ ὁ σκωληκίζων καὶ ὁ μυρμηκίζων καὶ ὁ ἑκτικός· ὁ μὲν σκωληκίζων,
<span class="lb" data-page="460" data-line="5" id="p460.5"></span>
<span class="milestone ed2page" data-n="4" data-unit="ed2page" id="ed2page.4"></span>ὅταν οἱονεὶ ἕρποντος τὴν ἀρτηρίαν σκώληκος
<span class="lb" data-page="460" data-line="6" id="p460.6"></span>ἔμφασις γίγνηται κυματωδῶς ἐγειρομένου, καὶ μὴ καθ’ ἕνα
<span class="lb" data-page="460" data-line="7" id="p460.7"></span>χρόνον ὅλης διαστελλομένης τῆς ἀρτηρίας εἰ μὲν οὖν σὺν
<span class="lb" data-page="460" data-line="8" id="p460.8"></span>μικρότητι διαστολῆς τοῦτο γίγνοιτο, σκωληκίζων καλεῖται·
<span class="lb" data-page="460" data-line="9" id="p460.9"></span>εἰ δὲ σὺν μεγέθει, κυματώδης ἁπλῶς. δῆλον δὲ ὅτι καὶ ἀμυδρὸς
<span class="lb" data-page="460" data-line="10" id="p460.10"></span>καὶ πυκνός ἐστιν ὁ σκωληκίζων. ὁ δ’ εἰς ἐσχάτην καταπεπτωκὼς
<span class="lb" data-page="460" data-line="11" id="p460.11"></span>ἀμυδρότητα καὶ πυκνότητα καὶ μικρότητα μυρμηκίζων
<span class="lb" data-page="460" data-line="12" id="p460.12"></span>καλεῖται, ταχὺς μὲν εἶναι δοκῶν, οὐκ ὢν δὲ ταχύς.
<span class="lb" data-page="460" data-line="13" id="p460.13"></span>ἑκτικὸς δὲ, ὥσπερ πυρετὸς, οὕτως καὶ σφυγμὸς καλεῖται,
<span class="lb" data-page="460" data-line="14" id="p460.14"></span>ὁ μηδεμίαν τροπὴν μεγάλην ποιούμενος, ἀλλ’ ἀεὶ παραπλήσιος
<span class="lb" data-page="460" data-line="15" id="p460.15"></span>μένων, συμπλεκόμενός τε καὶ μηδέποτε λυόμενος ὅλης
<span class="lb" data-page="460" data-line="16" id="p460.16"></span>τῆς ἕξεως τετραμμένης νοσωδῶς, ἐν τοῖς τοιούτοις πυρετοῖς
<span class="lb" data-page="460" data-line="17" id="p460.17"></span>τε καὶ σφυγμοῖς. ταῦτά μοι ἀρκεῖν δοκεῖ περὶ τῆς τῶν σφυγμῶν
<span class="lb" data-page="460" data-line="18" id="p460.18"></span>διαφορᾶς τοῖς εἰσαγομένοις εἰρῆσθαι. εἰ γάρ τις ἐπὶ τὸ 
<span class="pb" data-page="461" id="p461"></span>
<span class="lb" data-page="461" data-line="1" id="p461.1"></span>ἀκριβέστερον αὐτὸ ἔρχεσθαι βούλοιτο, βιβλίον ὅλον ἔχει περὶ
<span class="lb" data-page="461" data-line="2" id="p461.2"></span>τῆς τῶν σφυγμῶν διαφορᾶς ὑφ’ ἡμῶν γεγραμμένον. οὔκουν
<span class="lb" data-page="461" data-line="3" id="p461.3"></span>οὔτε περὶ πλήρους καὶ κενοῦ σφυγμοῦ νῦν λέγειν ἀναγκαῖον,
<span class="lb" data-page="461" data-line="4" id="p461.4"></span>οὔτε περὶ ῥυθμῶν, ἐν ἐκείνῳ γὰρ εἴρηται ἀκριβῶς περὶ αὐτῶν,
<span class="lb" data-page="461" data-line="5" id="p461.5"></span>καὶ ἔστιν ἀσαφέστερος ὁ λόγος τοῖς εἰσαγομένοις. ἀναλαβόντες
<span class="lb" data-page="461" data-line="6" id="p461.6"></span>οὖν ἐν κεφαλαίῳ τὰ προειρημένα, τῶν ἐφεξῆς ἐχώμεθα.
<span class="lb" data-page="461" data-line="7" id="p461.7"></span>μέγας τοίνυν ἐστὶ σφυγμὸς ὁ κατὰ μῆκος καὶ πλάτος καὶ
<span class="lb" data-page="461" data-line="8" id="p461.8"></span>βάθος τῆς ἀρτηρίας ἐπὶ πολὺ διϊσταμένης γινόμενος, μακρὸς
<span class="lb" data-page="461" data-line="9" id="p461.9"></span>δὲ ὁ κατὰ μῆκος μόνον, πλατὺς ὁ κατὰ πλάτος, καὶ ὑψηλὸς
<span class="lb" data-page="461" data-line="10" id="p461.10"></span>ὁ κατὰ βάθος. σφοδρὸς δὲ σφυγμός ἐστιν ὁ πλήττων εὐρώστως
<span class="lb" data-page="461" data-line="11" id="p461.11"></span>τὴν ἁφήν· μαλακὸς δὲ, ἐφ’ οὗ ὁ χιτὼν τῆς ἀρτηρίας
<span class="lb" data-page="461" data-line="12" id="p461.12"></span>ἁπαλὸς ᾖ· καὶ ταχὺς μὲν ὁ ἐν ὀλίγῳ χρόνῳ διαστελλομένης
<span class="lb" data-page="461" data-line="13" id="p461.13"></span>τῆς ἀρτηρίας γινόμενος· πυκνὸς δὲ ὁ δι’ ὀλίγου· καὶ ὁμαλὸς
<span class="lb" data-page="461" data-line="14" id="p461.14"></span>μὲν ὁ ἐφεξῆς ἴσος· τεταγμένος δὲ ὁ κατὰ περίοδον ἴσος·
<span class="lb" data-page="461" data-line="15" id="p461.15"></span>ὁ δὲ κατὰ μίαν πληγὴν ἄνισος ἀνώμαλος λέγεται κατὰ μίαν
<span class="lb" data-page="461" data-line="16" id="p461.16"></span>πληγήν. εἶεν δ’ ἂν σαφεῖς καὶ οἱ ἐναντίοι αὐτῶν μικρὸς
<span class="lb" data-page="461" data-line="17" id="p461.17"></span>καὶ βραχὺς καὶ στενὸς καὶ ταπεινὸς καὶ ἀμυδρὸς καὶ
<span class="lb" data-page="461" data-line="18" id="p461.18"></span>σκληρὸς καὶ βραδὺς καὶ ἀραιὸς καὶ ἀνώμαλος καὶ ἄτακτος.
<span class="lb" data-page="461" data-line="19" id="p461.19"></span>οὐκ ἄδηλον δὲ καὶ ὅτι τῶν μὲν ἄλλων ἐναντίων ἐστὶν 
<span class="pb" data-page="462" id="p462"></span>
<span class="lb" data-page="462" data-line="1" id="p462.1"></span>ἑκάστου μέσος· ὁμαλοῦ δὲ καὶ ἀνωμάλου μέσος οὐδείς ἐστιν,
<span class="lb" data-page="462" data-line="2" id="p462.2"></span>οὐδὲ τεταγμένου καὶ ἀτάκτου. καὶ ὅτι τῶν μὲν ἄλλων
<span class="lb" data-page="462" data-line="3" id="p462.3"></span>ἁπάντων οἱ μέσοι κατὰ φύσιν, ἐν τούτοις δὲ ὁ μὲν ὁμαλὸς
<span class="lb" data-page="462" data-line="4" id="p462.4"></span>κατὰ φύσιν μόνος, οἱ ἄλλοι οὐ κατὰ φύσιν, ὅ τε ἀνώμαλος
<span class="lb" data-page="462" data-line="5" id="p462.5"></span>καὶ ἄτακτος. 
</p>
</section>
<section id="s9" title="Chapter 9">
<p>
<span class="lb" data-page="462" data-line="6" id="p462.6"></span>Ἐπεὶ δὲ πολυειδῶς οἱ σφυγμοὶ τρέπεσθαι
<span class="lb" data-page="462" data-line="7" id="p462.7"></span>πεφύκασιν, οὐδὲν γὰρ εὕροις, ὡς ἔπος εἰπεῖν, αἴτιον, ὃ μὴ
<span class="lb" data-page="462" data-line="8" id="p462.8"></span>καὶ τούτους τρέπει, δοκεῖ μοι τριττὴν αὐτῶν τῆς τροπῆς τὴν
<span class="lb" data-page="462" data-line="9" id="p462.9"></span>ἀνωτάτω διαφορὰν ποιησάμενον οὕτως ὑπὲρ ἑκάστης ἰδίᾳ
<span class="lb" data-page="462" data-line="10" id="p462.10"></span>κατὰ μέρος εἰπεῖν. πρώτη μὲν οὖν ἡ κατὰ φύσιν αὐτῶν ἐστι
<span class="lb" data-page="462" data-line="11" id="p462.11"></span>τροπή. δευτέρα δὲ ἡ οὐ κατὰ φύσιν μὲν, οὐ μὴν ἤδη παρὰ
<span class="lb" data-page="462" data-line="12" id="p462.12"></span>φύσιν. τρίτη δὲ ἡ παρὰ φύσιν. ἐπιγίνονται δ’ αὗται πᾶσαι
<span class="lb" data-page="462" data-line="13" id="p462.13"></span>ταῖς φυσικαῖς διαφοραῖς· ἄλλῳ γὰρ ἄλλως αἱ ἀρτηρίαι
<span class="lb" data-page="462" data-line="14" id="p462.14"></span>φύσει κινοῦνται· καὶ χρὴ πρώτας ταύτας ἐπίστασθαι τὸν μέλλοντα
<span class="lb" data-page="462" data-line="15" id="p462.15"></span>γνωρίζειν ὑπὸ τίνος αἰτίου καὶ μέχρι πόσου τετράφθαι
<span class="lb" data-page="462" data-line="16" id="p462.16"></span>συμβέβηκε τὸν σφυγμόν· ἀλλὰ τὸ μὲν ἴδιον ἑκάστου ἀκριβῶς
<span class="lb" data-page="462" data-line="17" id="p462.17"></span>ἄν τις πειραθεὶς μάθοι. καὶ δεῖ πολλάκις ἧφθαι τῆς ἀρτηρίας,
<span class="lb" data-page="462" data-line="18" id="p462.18"></span>μάλιστα μὲν ὑγιαίνοντος ἀμέμπτως καὶ ἐν ἡσυχίᾳ ﻿
<span class="pb" data-page="463" id="p463"></span>
<span class="lb" data-page="463" data-line="1" id="p463.1"></span>πάσης σφοδρᾶς κινήσεως, ἤδη δὲ καὶ ἐν ταῖς ἄλλαις διαθέσεσιν.
<span class="lb" data-page="463" data-line="2" id="p463.2"></span>ἐπειδὴ δὲ πάντων οὐκ ἐνδέχεται δι’ ἐμπειρίας ἐληλυθέναι,
<span class="lb" data-page="463" data-line="3" id="p463.3"></span>πολλοὶ γὰρ ἤδη πολλάκις ἐδεήθησαν ἰατρῶν <span class="milestone ed2page" data-n="5" data-unit="ed2page" id="ed2page.5"></span>οἷς
<span class="lb" data-page="463" data-line="4" id="p463.4"></span>ὑγιαίνοντες οὐκ ἐνέτυχον, ἄριστον δὴ κᾀνταῦθα πλεῖον ἰδιώτου
<span class="lb" data-page="463" data-line="5" id="p463.5"></span>τὸν τεχνίτην ἔχειν. ἔχοι δ’ ἂν πλέον, ἐπιστήμην πορισάμενος
<span class="lb" data-page="463" data-line="6" id="p463.6"></span>τῶν τοῖς πολλοῖς ὁμοίως ὑπαρχόντων. ἔστι δέ τις,
<span class="lb" data-page="463" data-line="7" id="p463.7"></span>ὡς τύπῳ φάναι, κοινὴ φύσις ἀνδρῶν, καὶ ἄλλη γυναικῶν,
<span class="lb" data-page="463" data-line="8" id="p463.8"></span>καὶ ὅσοι θερμότερόν εἰσι κεκραμένοι καὶ ὅσοι ψυχρότερον.
<span class="lb" data-page="463" data-line="9" id="p463.9"></span>καὶ τούτων ἑκατέρων κοινὴ φύσις, καὶ τῶν ἰσχνῶν πάντων
<span class="lb" data-page="463" data-line="10" id="p463.10"></span>κοινὴ καὶ τῶν παχέων ὡσαύτως κοινή. καὶ σπάνιον ἐν ἑκάστῃ
<span class="lb" data-page="463" data-line="11" id="p463.11"></span>τῶν προειρημένων κοινοτήτων τὸ μὴ τοῖς πολλοῖς ἐοικός.
<span class="lb" data-page="463" data-line="12" id="p463.12"></span>ὥστε καὶ τὸ ἁμαρτάνειν τοῦ ἀληθοῦς ἐστι σπάνιον τῷ
<span class="lb" data-page="463" data-line="13" id="p463.13"></span>τὸ κοινὸν ἀκριβῶς ἐπισταμένῳ.
</p>
<p>
<span class="lb" data-page="463" data-line="14" id="p463.14"></span>Ἄνδρες μὲν γυναικῶν ὡς ἐπίπαν μείζονα πολλῷ καὶ
<span class="lb" data-page="463" data-line="15" id="p463.15"></span>σφοδρότερον ὡσαύτως πολλῷ καὶ βραδύτερον ὀλίγῳ καὶ
<span class="lb" data-page="463" data-line="16" id="p463.16"></span>ἀραιότερον ἱκανῶς ἔχουσι τὸν σφυγμόν.
</p>
<p>
<span class="lb" data-page="463" data-line="17" id="p463.17"></span>Οἱ δὲ φύσει θερμότεροι μείζονα μὲν καὶ ὠκύτερον καὶ
<span class="lb" data-page="463" data-line="18" id="p463.18"></span>πυκνότερον πολλῷ, σφοδρότερον δὲ οὐ πολλῷ.
</p>
<span class="pb" data-page="464" id="p464"></span>
<p>
<span class="lb" data-page="464" data-line="1" id="p464.1"></span>Οἱ δ’ ἰσχνότεροι φύσει μείζονα μὲν, καὶ ἀραιότερον
<span class="lb" data-page="464" data-line="2" id="p464.2"></span>πολλῷ, σφοδρότερον δὲ οὐ πολλῷ. φύσει μὲν οὖν οὕτως
<span class="lb" data-page="464" data-line="3" id="p464.3"></span>διαφέρουσι.
</p>
<p>
<span class="lb" data-page="464" data-line="4" id="p464.4"></span>Τρέπονται δὲ κατὰ μὲν τὰς ἡλικίας ὡδί πως. ὁ μὲν
<span class="lb" data-page="464" data-line="5" id="p464.5"></span>τοῦ νεογενοῦς παιδίου σφυγμὸς πυκνότερος· ὁ δὲ τοῦ γέροντος
<span class="lb" data-page="464" data-line="6" id="p464.6"></span>ἀραιότερος· οἱ δ’ ἐν τῷ μεταξὺ πάντες ἀνάλογον,
<span class="lb" data-page="464" data-line="7" id="p464.7"></span>
<span class="milestone ed1page" data-n="3" data-unit="ed1page" id="ed1page.3"></span>ἐφ’ ὅσον ἂν ἢ παιδίου ἢ γέροντος ἐγγύτεροι τυγχάνωσιν
<span class="lb" data-page="464" data-line="8" id="p464.8"></span>ὄντες. ὡσαύτως ταχύτατος μὲν ὁ τοῦ παιδίου, βραδύτερος
<span class="lb" data-page="464" data-line="9" id="p464.9"></span>δὲ ὁ τοῦ γέροντος· οἱ δὲ τῶν ἄλλων ἡλικιῶν μεταξύ.
<span class="lb" data-page="464" data-line="10" id="p464.10"></span>πολλῷ δὲ μείζων ἡ κατὰ τὴν ἀραιότητα διαφορὰ γέροντος
<span class="lb" data-page="464" data-line="11" id="p464.11"></span>πρὸς παιδίον τῆς κατὰ τὸ τάχος. ἐν δὲ τῇ κατὰ μέγεθος
<span class="lb" data-page="464" data-line="12" id="p464.12"></span>καὶ σφοδρότητα διαφορᾷ μέγιστος μὲν ἐν ἡλικίαις ὁ τῶν
<span class="lb" data-page="464" data-line="13" id="p464.13"></span>ἀκμαζόντων, μικρότατος δὲ ὁ τῶν γερόντων, μέσος δὲ αὐτῶν
<span class="lb" data-page="464" data-line="14" id="p464.14"></span>βραχὺ μείζων ὁ τῶν παιδίων. καὶ σφοδρότατος μὲν ὁ
<span class="lb" data-page="464" data-line="15" id="p464.15"></span>τῶν ἀκμαζόντων, ἀμυδρότατος δὲ ὁ τῶν γερόντων, μέσος
<span class="lb" data-page="464" data-line="16" id="p464.16"></span>δὲ αὐτῶν ὁ τῶν παιδίων. οὕτως μὲν ἐν ταῖς ἡλικίαις οἱ
<span class="lb" data-page="464" data-line="17" id="p464.17"></span>σφυγμοί.
</p>
<p>
<span class="lb" data-page="464" data-line="18" id="p464.18"></span>Κατὰ δὲ τὰς ὥρας τοῦ μὲν ἦρος τὰ μέσα μεγίστους
<span class="lb" data-page="464" data-line="19" id="p464.19"></span>καὶ σφοδροτάτους, ὡς ἐν ὥραις, τάχει δὲ καὶ πυκνότητι 
<span class="pb" data-page="465" id="p465"></span>
<span class="lb" data-page="465" data-line="1" id="p465.1"></span>συμμέτρους. ὡσαύτως δὲ καὶ τοῦ φθινοπώρου τὰ μέσα.
<span class="lb" data-page="465" data-line="2" id="p465.2"></span>προϊὸν δὲ τὸ ἔαρ ἀφαιρεῖται τοῦ μεγέθους καὶ τῆς σφοδρότητος,
<span class="lb" data-page="465" data-line="3" id="p465.3"></span>προστίθησι δὲ τῷ τάχει καὶ τῇ πυκνότητι. καὶ τέλος
<span class="lb" data-page="465" data-line="4" id="p465.4"></span>ἡνίκα ἂν ἐπιλάβῃ τὸ θέρος, ἀμυδροὶ καὶ μικροὶ καὶ ταχεῖς
<span class="lb" data-page="465" data-line="5" id="p465.5"></span>καὶ πυκνοὶ γίνονται. τὸ δὲ φθινόπωρον προϊὸν ἁπάντων
<span class="lb" data-page="465" data-line="6" id="p465.6"></span>ἀφαιρεῖ, μεγέθους, σφοδρότητος, τάχους, πυκνότητος, ὥστε
<span class="lb" data-page="465" data-line="7" id="p465.7"></span>καὶ τοῦ χειμῶνος ἐπελθόντος, εἰς μικρότητα καὶ ἀμυδρότητα
<span class="lb" data-page="465" data-line="8" id="p465.8"></span>καὶ βραδύτητα καὶ ἀραιότητα τετράφθαι. ἔοικε δὲ τὰ μὲν
<span class="lb" data-page="465" data-line="9" id="p465.9"></span>πρῶτα τοῦ ἦρος τοῖς ὑστάτοις τοῦ φθινοπώρου, τὰ δὲ
<span class="lb" data-page="465" data-line="10" id="p465.10"></span>ὕστατα τοῖς πρώτοις, καὶ τὰ μὲν πρῶτα τοῦ θέρους τοῖς
<span class="lb" data-page="465" data-line="11" id="p465.11"></span>ὑστάτοις τοῦ θέρους, καὶ τὰ πρῶτα τοῦ χειμῶνος τοῖς
<span class="lb" data-page="465" data-line="12" id="p465.12"></span>ὑστάτοις τοῦ χειμῶνος. ὥστε ὅσα θέρους μέσου καὶ μέσου
<span class="lb" data-page="465" data-line="13" id="p465.13"></span>χειμῶνος ἶσον ἐφ’ ἑκάτερα ἀφέστηκεν, ὁμοίως τρέπει.
<span class="lb" data-page="465" data-line="14" id="p465.14"></span>μέσον δὲ θέρους πῂ μὲν ὡσαύτως ἐστὶ, πῂ δὲ ἐναντίως
<span class="lb" data-page="465" data-line="15" id="p465.15"></span>ἔχει μέσῳ χειμῶνι, μικροὶ μὲν γὰρ καὶ ἀμυδροὶ καθ’ ἑκάτερον.
<span class="lb" data-page="465" data-line="16" id="p465.16"></span>ὠκεῖς δὲ καὶ πυκνοὶ θέρους καὶ βραδεῖς καὶ ἀραιοὶ
<span class="lb" data-page="465" data-line="17" id="p465.17"></span>χειμῶνος, οὐ μὴν οὕτω μικροὶ θέρους, ὡς χειμῶνος, ἀλλ’
<span class="lb" data-page="465" data-line="18" id="p465.18"></span>ἧττον θέρους, οὐδ’ οὕτως ἀμυδροὶ χειμῶνος, ὡς θέρους, 
<span class="pb" data-page="466" id="p466"></span>
<span class="lb" data-page="466" data-line="1" id="p466.1"></span>ἀλλ’ ἧττον χειμῶνος. αὗται μὲν οὖν αἱ κατὰ τὰς ὥρας τῶν
<span class="lb" data-page="466" data-line="2" id="p466.2"></span>σφυγμῶν τροπαί.
</p>
<p>
<span class="lb" data-page="466" data-line="3" id="p466.3"></span>Περὶ δὲ τὰς χώρας ὡσαύτως ταῖς ὥραις. ἐν μὲν ταῖς
<span class="lb" data-page="466" data-line="4" id="p466.4"></span>ἄγαν θερμαῖς οἷοι μέσου θέρους. ἐν δὲ ταῖς ἄγαν ψυχραῖς
<span class="lb" data-page="466" data-line="5" id="p466.5"></span>οἷοι μέσου χειμῶνος. ἐν δὲ ταῖς εὐκράτοις οἷοι μέσου τοῦ
<span class="lb" data-page="466" data-line="6" id="p466.6"></span>ἦρος. ἀνάλογον δὲ κᾀν ταῖς μεταξύ. καὶ τῶν ἄλλων δὲ καταστάσεων
<span class="lb" data-page="466" data-line="7" id="p466.7"></span>τοῦ περιέχοντος ἡμᾶς ἀέρος αἱ μὲν θερμαὶ ταῖς
<span class="lb" data-page="466" data-line="8" id="p466.8"></span>θερμαῖς ὥραις, αἱ δὲ ψυχραὶ ταῖς ψυχραῖς, αἱ δὲ μέσαι ταῖς
<span class="lb" data-page="466" data-line="9" id="p466.9"></span>μέσαις τοῦ ἦρος ἐοίκασιν.
</p>
<p>
<span class="lb" data-page="466" data-line="10" id="p466.10"></span>Ἐν δὲ τῷ κύειν οἱ σφυγμοὶ μείζονες καὶ πυκνότεροι καὶ
<span class="lb" data-page="466" data-line="11" id="p466.11"></span>
<span class="milestone ed2page" data-n="6" data-unit="ed2page" id="ed2page.6"></span>ὠκύτεροι γίνονται· τὰ δὲ ἄλλα κατὰ φύσιν φυλάττουσιν.
</p>
<p>
<span class="lb" data-page="466" data-line="12" id="p466.12"></span>Εἶεν δ’ ἂν, εἴπερ τι καὶ ἄλλο, καὶ ὕπνοι κατὰ φύσιν.
<span class="lb" data-page="466" data-line="13" id="p466.13"></span>τρέπουσι δὲ καὶ οὗτοι τοὺς σφυγμοὺς, ἀρχόμενοι μὲν μικροτέρους
<span class="lb" data-page="466" data-line="14" id="p466.14"></span>καὶ βραδυτέρους καὶ ἀραιοτέρους καὶ ἀμυδροτέρους
<span class="lb" data-page="466" data-line="15" id="p466.15"></span>ἀπεργαζόμενοι, προϊόντες δὲ βραδύτητα μὲν ἐπιτείνουσι καὶ
<span class="lb" data-page="466" data-line="16" id="p466.16"></span>ἀραιότητα, καὶ μάλιστα κατὰ τροφήν. μείζους δὲ γίνονται
<span class="lb" data-page="466" data-line="17" id="p466.17"></span>καὶ σφοδρότεροι. χρονίσαντες δὲ πάλιν τρέπονται εἰς ἀμυδρότητα
<span class="lb" data-page="466" data-line="18" id="p466.18"></span>καὶ μικρότητα· φυλάττουσι δὲ βραδύτητα καὶ ἀραιότητα.
</p>
<span class="pb" data-page="467" id="p467"></span>
<p>
<span class="lb" data-page="467" data-line="1" id="p467.1"></span>Τῶν δ’ ἐξ ὕπνου μεταπεπτωκώτων εἰς ἐγρήγορσιν ἐν
<span class="lb" data-page="467" data-line="2" id="p467.2"></span>μὲν τῷ παραχρῆμα μεγάλοι καὶ σφοδροὶ καὶ ταχεῖς καὶ πυκνοὶ
<span class="lb" data-page="467" data-line="3" id="p467.3"></span>καί τινα κλόνον ἔχοντες. μετ’ ὀλίγον δὲ εἰς συμμετρίαν
<span class="lb" data-page="467" data-line="4" id="p467.4"></span>ἔρχονται.
</p>
<p>
<span class="lb" data-page="467" data-line="5" id="p467.5"></span>Αἱ δ’ ἐπίκτητοι σχέσεις τοῦ σώματος ὁμοίως ταῖς φυσικαῖς
<span class="lb" data-page="467" data-line="6" id="p467.6"></span>τρέπουσι τοὺς σφυγμούς. ὁ μὲν γὰρ ἰσχνὸς φύσει,
<span class="lb" data-page="467" data-line="7" id="p467.7"></span>γενόμενος εὔσαρκος, ἀναλόγου τῷ τοιούτῳ φύσει τὸν σφυγμὸν
<span class="lb" data-page="467" data-line="8" id="p467.8"></span>ἔχει. ὁ δὲ εὔσαρκος, ἰσχνὸς γενόμενος, τοῖς ἰσχνοῖς φύσει
<span class="lb" data-page="467" data-line="9" id="p467.9"></span>παραπλήσιον ἔχει τὸν σφυγμόν. δῆλον δὲ ὅτι χωρὶς τοῦ
<span class="lb" data-page="467" data-line="10" id="p467.10"></span>τὴν δύναμιν ὑπαλλάττεσθαι, τὴν κατ’ ἰσχνότητα καὶ εὐσαρκίαν
<span class="lb" data-page="467" data-line="11" id="p467.11"></span>διαφορὰν ἐξετάζειν χρή· καὶ ἐπὶ τῶν ἄλλων ὡσαύτως,
<span class="lb" data-page="467" data-line="12" id="p467.12"></span>ὥστε καθ’ ἓν μόνον, ὑπὲρ οὗ τὸν λόγον ἑκάστοτε ποιούμεθα,
<span class="lb" data-page="467" data-line="13" id="p467.13"></span>τὴν τροπὴν γεγονέναι. ἅπερ δ’ ἐπὶ τῶν εὐσάρκων εἴρηται,
<span class="lb" data-page="467" data-line="14" id="p467.14"></span>ταῦτα καὶ ἐπὶ τῶν παχέων εἰρῆσθαι δοκεῖν χρὴ, ἐπιτεταμένα μᾶλλον.
</p>
<p>
<span class="lb" data-page="467" data-line="15" id="p467.15"></span>Καὶ αἱ κράσεις δὲ τοῦ σώματος αἱ ἐπίκτητοι ταῖς φυσικαῖς
<span class="lb" data-page="467" data-line="16" id="p467.16"></span>κράσεσιν ἀνάλογον τρέπουσι τοὺς σφυγμούς. 
</p>
</section>
<section id="s10" title="Chapter 10">
<p>
<span class="lb" data-page="467" data-line="17" id="p467.17"></span>Ἑξῆς δὲ καιρὸς ἂν εἴη λέγειν τὰς ἄλλας τροπὰς
<span class="lb" data-page="467" data-line="18" id="p467.18"></span>τὰς ἐπὶ τοῖς οὐ φύσει γινομένας αἰτίοις. γυμνάσιν κατ’ ﻿
<span class="pb" data-page="468" id="p468"></span>
<span class="lb" data-page="468" data-line="1" id="p468.1"></span>ἀρχὰς μὲν, καὶ μέχρι τοῦ μετρίου, σφοδροτέρους τε καὶ μεγάλους
<span class="lb" data-page="468" data-line="2" id="p468.2"></span>καὶ ταχεῖς καὶ πυκνοὺς τοὺς σφυγμοὺς ἀπεργάζονται.
<span class="lb" data-page="468" data-line="3" id="p468.3"></span>πολλὰ δὲ καὶ ὑπὲρ τὴν δύναμιν τοῦ πονοῦντος, μικροὺς καὶ
<span class="lb" data-page="468" data-line="4" id="p468.4"></span>ἀμυδροὺς καὶ ταχεῖς καὶ πυκνοτάτους ἐσχάτως. ὑπερβαλλόντως
<span class="lb" data-page="468" data-line="5" id="p468.5"></span>δ’ ἄμετρα, ὥστε μόλις ἔτι κινεῖσθαι δύνασθαι, καὶ διὰ
<span class="lb" data-page="468" data-line="6" id="p468.6"></span>μακρῶν ἀναπαύσεων, ἢ μηδόλως· ἀλλ’ ἱκανῶς ἐκλύεσθαι,
<span class="lb" data-page="468" data-line="7" id="p468.7"></span>πάνυ μικροὺς καὶ ἀμυδροὺς καὶ βραδεῖς καὶ ἀραιοὺς ἐργάζεται
<span class="lb" data-page="468" data-line="8" id="p468.8"></span>τοὺς σφυγμούς. εἰ δὲ εἰς διάλυσιν τῆς δυνάμεως καταστρέφοι,
<span class="lb" data-page="468" data-line="9" id="p468.9"></span>τοὺς ἐκείνης ἰδίους. εἰρήσεται δὲ μικρὸν ὕστερον,
<span class="lb" data-page="468" data-line="10" id="p468.10"></span>ὁποίους διαλυομένη δύναμις ἐργάζεται σφυγμούς.
</p>
<p>
<span class="lb" data-page="468" data-line="11" id="p468.11"></span>Λουτρὰ δὲ θερμὰ μὲν μεγάλους καὶ ταχεῖς καὶ πυκνοὺς
<span class="lb" data-page="468" data-line="12" id="p468.12"></span>καὶ σφοδροὺς, ἔστ’ ἂν εἴη σύμμετρα. τὰ δὲ ἄμετρα, μικροὺς
<span class="lb" data-page="468" data-line="13" id="p468.13"></span>καὶ ἀμυδροὺς, ὠκεῖς δ’ ἔτι, καὶ πυκνούς. εἰ δ’ ἐν
<span class="lb" data-page="468" data-line="14" id="p468.14"></span>τούτῳ μὴ παύσαιντο, μικροὺς καὶ βραδεῖς καὶ ἀραιοὺς καὶ
<span class="lb" data-page="468" data-line="15" id="p468.15"></span>ἀμυδρούς.
</p>
<p>
<span class="lb" data-page="468" data-line="16" id="p468.16"></span>Λουτρὰ δὲ ψυχρὰ παραχρῆμα μὲν μικροὺς καὶ βραδεῖς
<span class="lb" data-page="468" data-line="17" id="p468.17"></span>καὶ ἀραιοὺς καὶ ἀραιοτέρους. εἰς ὕστερον δὲ οἷον ἄν τι καὶ
<span class="lb" data-page="468" data-line="18" id="p468.18"></span>τύχῃ ἐργασάμενα. πάντως γὰρ ἢ νάρκωσιν, ἢ ῥῶσιν. 
<span class="pb" data-page="469" id="p469"></span>
<span class="lb" data-page="469" data-line="1" id="p469.1"></span>ναρκώσαντα μὲν οὖν καὶ καταψύξαντα μικροὺς καὶ ἀμυδροὺς
<span class="lb" data-page="469" data-line="2" id="p469.2"></span>καὶ βραδεῖς καὶ ἀραιοὺς, ἐκθερμήναντα δὲ καὶ ῥώσαντα
<span class="lb" data-page="469" data-line="3" id="p469.3"></span>μεγάλους μὲν καὶ σφοδροὺς, τάχει δὲ καὶ πυκνότητι
<span class="lb" data-page="469" data-line="4" id="p469.4"></span>συμμέτρους.
</p>
<p>
<span class="lb" data-page="469" data-line="5" id="p469.5"></span>Σιτία πολλὰ μὲν, ὥστε βαρῦναι τὴν δύναμιν, ἀνωμάλους
<span class="lb" data-page="469" data-line="6" id="p469.6"></span>τε καὶ ἀτάκτους τοὺς σφυγμοὺς ἐργάζεται. Ἀρχιγένης
<span class="lb" data-page="469" data-line="7" id="p469.7"></span>δέ φησιν, ὠκυτέρους πλέον καὶ πυκνοτέρους. τὰ δὲ σύμμετρα
<span class="lb" data-page="469" data-line="8" id="p469.8"></span>μεγάλους καὶ σφοδροὺς καὶ ταχεῖς καὶ πυκνούς. τὰ δὲ
<span class="lb" data-page="469" data-line="9" id="p469.9"></span>ἐλάττονα, ὥστε μὴ τρέφειν αὐτάρκως, οὐχ ὁμοίως τοῖς συμμέτροις,
<span class="lb" data-page="469" data-line="10" id="p469.10"></span>ἀλλ’ ἐλάττονα τὴν τροπὴν ἐργάζεται, καὶ μέχρι
<span class="lb" data-page="469" data-line="11" id="p469.11"></span>χρόνου βραχέος.
</p>
<p>
<span class="lb" data-page="469" data-line="12" id="p469.12"></span>
<span class="milestone ed2page" data-n="7" data-unit="ed2page" id="ed2page.7"></span>Οἶνος τὰ μὲν ἄλλα παραπλησίως σιτίοις τρέπει
<span class="lb" data-page="469" data-line="13" id="p469.13"></span>τοὺς σφυγμοὺς, διαφέρει δὲ τῷ παραχρῆμα τὴν τροπὴν ἐργάζεσθαι
<span class="lb" data-page="469" data-line="14" id="p469.14"></span>καὶ τῷ προτέραν παύεσθαι τὴν ἀπὸ οἴνου τῆς
<span class="lb" data-page="469" data-line="15" id="p469.15"></span>ἀπὸ τῶν σιτίων, καὶ τῷ τὸ τάχος πλέον αὔξειν, καὶ τὸ μέγεθος,
<span class="lb" data-page="469" data-line="16" id="p469.16"></span>ἤπερ τὴν σφοδρότητα καὶ τὴν πυκνότητα. σχεδὸν
<span class="lb" data-page="469" data-line="17" id="p469.17"></span>γὰρ ὅσῳ σφοδροτέραν τε καὶ διαρκεστέραν τὴν ἰσχὺν τοῦ σώματος
<span class="lb" data-page="469" data-line="18" id="p469.18"></span>ἡ σύμμετρος τροφὴ παρέχει, τοσούτῳ τὸ μέγεθος ὁ
<span class="lb" data-page="469" data-line="19" id="p469.19"></span>οἶνος ἐξαίρει.
</p>
<span class="pb" data-page="470" id="p470"></span>
<p>
<span class="lb" data-page="470" data-line="1" id="p470.1"></span>Ὕδωρ ἁπάντων τῶν προσφερομένων βραχυτάτην τροπὴν
<span class="lb" data-page="470" data-line="2" id="p470.2"></span>ἐργάζεται, πλὴν ἀνάλογον σιτίοις, καὶ τοῦτο τρέπει.
</p>
<p>
<span class="lb" data-page="470" data-line="3" id="p470.3"></span>Τὰ δὲ ἄλλα πάντα, καθ’ ὅσον ἂν ἢ τρέφειν, ἢ θερμαίνειν,
<span class="lb" data-page="470" data-line="4" id="p470.4"></span>ἢ ψύχειν δύνηται, κατὰ τοσοῦτον καὶ τὴν τῶν ἀρτηριῶν
<span class="lb" data-page="470" data-line="5" id="p470.5"></span>κίνησιν μεταβάλλει. οὕτω μὲν ἐπὶ τοῖς οὐ φύσει καλουμένοις
<span class="lb" data-page="470" data-line="6" id="p470.6"></span>αἰτίοις οἱ σφυγμοὶ τρέπονται. 
</p>
</section>
<section id="s11" title="Chapter 11">
<p>
<span class="lb" data-page="470" data-line="7" id="p470.7"></span>Τὰς δὲ ἐπὶ τοῖς παρὰ φύσιν αἰτίοις τροπὰς
<span class="lb" data-page="470" data-line="8" id="p470.8"></span>ἐφεξῆς λέγωμεν, ὑπομνήσαντες πρότερον ὅσα τῇ τοῦ λόγου
<span class="lb" data-page="470" data-line="9" id="p470.9"></span>κοινωνίᾳ συνεγράφη τῶν παρὰ φύσιν. καταστάσεις οὖν ἀέρος
<span class="lb" data-page="470" data-line="10" id="p470.10"></span>καὶ πλῆθος σιτίων, ὥστε βαρῦναι τὴν δύναμιν καὶ γυμνασίων
<span class="lb" data-page="470" data-line="11" id="p470.11"></span>καὶ λουτρῶν καὶ ὕπνων ἀμετρίαι παρὰ φύσιν, αἱ γὰρ κατὰ
<span class="lb" data-page="470" data-line="12" id="p470.12"></span>ποσὸν ὑπερβολαὶ τῶν κατὰ φύσιν καὶ τῶν οὐ φύσει λεγομένων
<span class="lb" data-page="470" data-line="13" id="p470.13"></span>αἰτίων εἰς τὸ παρὰ φύσιν μεθίστανται. τῶν δὲ οὐ
<span class="lb" data-page="470" data-line="14" id="p470.14"></span>μόνον τῷ ποσῷ παρὰ φύσιν, ἀλλὰ καὶ τῷ γένει, τὸ μὲν
<span class="lb" data-page="470" data-line="15" id="p470.15"></span>πλῆθος ἄπειρον, καὶ διὰ τοῦτο ἀπερίληπτον. <span class="milestone ed1page" data-n="4" data-unit="ed1page" id="ed1page.4"></span>ἡ δὲ τέχνη
<span class="lb" data-page="470" data-line="16" id="p470.16"></span>κᾀν τούτοις συνίσταται καθ’ ὅσον ἐνδέχεται γένεσί τε καὶ εἴδεσιν
<span class="lb" data-page="470" data-line="17" id="p470.17"></span>ὡρισμένοις μετροῦσα τὸ ἄπειρον. ἕκαστον γὰρ τῶν
<span class="lb" data-page="470" data-line="18" id="p470.18"></span>παρὰ φύσιν αἰτίων οὐκ ἄν τις ἄπο τρόπου φαίη τὸ μὲν 
<span class="pb" data-page="471" id="p471"></span>
<span class="lb" data-page="471" data-line="1" id="p471.1"></span>οἷον λύειν τε καὶ σκεδαννύειν τὴν ζωτικὴν δύναμιν, τὸ δὲ
<span class="lb" data-page="471" data-line="2" id="p471.2"></span>οἷον θλίβειν τε καὶ βαρύνειν. λύεται μὲν οὖν ἡ δύναμις
<span class="lb" data-page="471" data-line="3" id="p471.3"></span>τροφῆς ἀπορίᾳ, καὶ νοσημάτων κακοηθείᾳ, καὶ ψυχικῶν παθῶν
<span class="lb" data-page="471" data-line="4" id="p471.4"></span>ἰσχύϊ, καὶ ἀλγημάτων σφοδρότησιν, ἢ μήκεσι, καὶ κενώσεσιν
<span class="lb" data-page="471" data-line="5" id="p471.5"></span>ἀμέτροις. βαρύνεται δὲ ὑπό τε πλήθους ὕλης καὶ
<span class="lb" data-page="471" data-line="6" id="p471.6"></span>ὑπὸ τῶν ἐν τοῖς ὀργάνοις παθῶν, οἷον φλεγμονῶν καὶ σκίῤῥων
<span class="lb" data-page="471" data-line="7" id="p471.7"></span>καὶ ὄγκων καὶ ἀποστάσεων καὶ φθορῶν πολυειδῶν.
<span class="lb" data-page="471" data-line="8" id="p471.8"></span>ἡ μὲν οὖν λυομένη δύναμις μικρὸν καὶ ἀμυδρὸν καὶ πυκνὸν
<span class="lb" data-page="471" data-line="9" id="p471.9"></span>ἄγαν ἐργάζεται τὸν σφυγμὸν, ἡ δὲ θλιβομένη τε καὶ οἷον βαρυνομένη
<span class="lb" data-page="471" data-line="10" id="p471.10"></span>εἰς ἀνωμαλίαν τε καὶ ἀταξίαν τρέπει τοὺς σφυγμοὺς
<span class="lb" data-page="471" data-line="11" id="p471.11"></span>τήν τε ἄλλην ἅπασαν καὶ τὴν κατὰ σφοδρότητα καὶ
<span class="lb" data-page="471" data-line="12" id="p471.12"></span>μέγεθος. αὗται γὰρ ἴδιαι μάλιστα θλιβομένης δυνάμεως
<span class="lb" data-page="471" data-line="13" id="p471.13"></span>ἀνωμαλίαι, καὶ τῆς μὲν μεγάλως βαρυνομένης ἐπὶ πλείοσι
<span class="lb" data-page="471" data-line="14" id="p471.14"></span>διαφοραῖς, τῆς δ’ ἐπ’ ὀλίγον ἐν ὀλίγαις, καὶ πλείονες μὲν οἱ
<span class="lb" data-page="471" data-line="15" id="p471.15"></span>μεγάλοι σφυγμοὶ τῶν σμικρῶν καὶ οἱ σφοδροὶ τῶν ἀμυδρῶν
<span class="lb" data-page="471" data-line="16" id="p471.16"></span>ἐπὶ μικρᾷ τῇ βλάβῃ. τὸ δ’ ἐναντίον ἐν τῇ μεγάλῃ. καὶ ἀπόλλυνται
<span class="lb" data-page="471" data-line="17" id="p471.17"></span>δέ τινες ὅλαι κινήσεις, καὶ παρεμπίπτουσιν ἐν ταῖς
<span class="lb" data-page="471" data-line="18" id="p471.18"></span>τοιαύταις διαθέσεσιν. ἀλλ’ αἱ μὲν παρεμπίπτουσαι μικροτέραν 
<span class="pb" data-page="472" id="p472"></span>
<span class="lb" data-page="472" data-line="1" id="p472.1"></span>τὴν βλάβην, αἱ δὲ ἀπολλύμεναι μείζονα δηλοῦσιν. αὗται
<span class="lb" data-page="472" data-line="2" id="p472.2"></span>μὲν αἱ κοιναὶ τροπαὶ πάσης λύσεώς τε καὶ θλίψεως· τὸ
<span class="lb" data-page="472" data-line="3" id="p472.3"></span>δὲ ἴδιον ἑκάστῃ προσλαμβάνει παρὰ τὴν ποιήσασαν αἰτίαν.
<span class="lb" data-page="472" data-line="4" id="p472.4"></span>τῆς μὲν οὖν ὑπ’ ἐνδείας λυομένης δυνάμεως ἡ τροπὴ τῶν
<span class="lb" data-page="472" data-line="5" id="p472.5"></span>σφυγμῶν, κατ’ ἀρχὰς μὲν εἰς ἀμυδρότητα καὶ μικρότητα
<span class="lb" data-page="472" data-line="6" id="p472.6"></span>καὶ τάχος καὶ πυκνότητα γίγνεται, μεσούσης δὲ εἰς ἀμυδρότητα
<span class="lb" data-page="472" data-line="7" id="p472.7"></span>καὶ μικρότητα καὶ βραδύτητα καὶ ἀραιότητα, τελευτώσης
<span class="lb" data-page="472" data-line="8" id="p472.8"></span>δὲ εἰς ἐσχάτην μικρότητα καὶ ἀμυδρότητα καὶ πυκνότητα
<span class="lb" data-page="472" data-line="9" id="p472.9"></span>καὶ τάχους ψευδῆ φαντασίαν. οὗτός ἐστιν ὁ μυρμηκίζων
<span class="lb" data-page="472" data-line="10" id="p472.10"></span>καλούμενος. ὁ δὲ σκωληκίζων σφυγμὸς γίνεται μὲν
<span class="lb" data-page="472" data-line="11" id="p472.11"></span>καὶ αὐτὸς λυομένης ἤδη τῆς δυνάμεως, ἀλλ’ ἐπ’ ὀλίγον ἀντεχούσης
<span class="lb" data-page="472" data-line="12" id="p472.12"></span>
<span class="milestone ed2page" data-n="8" data-unit="ed2page" id="ed2page.8"></span>ἔτι. καὶ διαφέρει τοῦ μυρμηκίζοντος τῷ μηκέθ’
<span class="lb" data-page="472" data-line="13" id="p472.13"></span>ὁμοίως εἰς ἐσχάτην ἀμυδρότητα καὶ μικρότητα συνεστάλθαι,
<span class="lb" data-page="472" data-line="14" id="p472.14"></span>καὶ φανερὸν ἔχειν τὴν κατὰ μίαν πληγὴν ἀνωμαλίαν, τὴν περὶ
<span class="lb" data-page="472" data-line="15" id="p472.15"></span>τὸ πρωϊαίτερον, ἢ ὀψιαίτερον τῶν μερῶν ἀρχομένων κινεῖσθαι
<span class="lb" data-page="472" data-line="16" id="p472.16"></span>γιγνομένην. ὅθεν ἧττον βραδὺς, ἢ μικρός ἐστι. ἔσθ’
<span class="lb" data-page="472" data-line="17" id="p472.17"></span>ὅτε δὲ οὐδ’ ὅλως βραδύς. διόπερ καὶ ἥκιστα μοχθηρός ἐστι.
<span class="lb" data-page="472" data-line="18" id="p472.18"></span>αἱ μὲν οὖν ὑπὸ τῶν ὀλεθρίων καὶ ὀξέων πυρετῶν γιγνόμεναι
<span class="lb" data-page="472" data-line="19" id="p472.19"></span>συγκοπαὶ τὸν σκωληκίζοντα σφυγμὸν οὐκ ἴσχουσι, ταῖς δὲ ﻿
<span class="pb" data-page="473" id="p473"></span>
<span class="lb" data-page="473" data-line="1" id="p473.1"></span>ἄλλαις λύσεσι τῆς δυνάμεως ὡς ἐπὶ τὸ πολὺ μὲν οἱ σκωληκίζοντες
<span class="lb" data-page="473" data-line="2" id="p473.2"></span>ἕπονται, καὶ τούτων μάλιστα ταῖς χωρὶς πυρετῶν γινομέναις,
<span class="lb" data-page="473" data-line="3" id="p473.3"></span>ἢ μετὰ μικρῶν πάνυ. ταῦτ’ ἄρα καρδιακαῖς μὲν
<span class="lb" data-page="473" data-line="4" id="p473.4"></span>συγκοπαῖς οἱ μυρμηκίζοντες, χολέραις δὲ καὶ ἰσχυροῖς ῥεύμασι
<span class="lb" data-page="473" data-line="5" id="p473.5"></span>κοιλίας, καὶ αἱμοῤῥαγίαις, καὶ γυναικείῳ ῥῷ, καὶ πᾶσι τοῖς
<span class="lb" data-page="473" data-line="6" id="p473.6"></span>ὀξέως κενωτικοῖς πάθεσιν ἐπιπλεῖστον μὲν οἱ σκωληκίζοντες,
<span class="lb" data-page="473" data-line="7" id="p473.7"></span>ἐν ἐσχάτοις δὲ οἱ μυρμηκίζοντες ἕπονται. ὅταν δὲ χωρὶς πυρετῶν
<span class="lb" data-page="473" data-line="8" id="p473.8"></span>ταῦτα συμπίπτῃ, τότε δὴ καὶ μᾶλλον εὑρήσεις τὸν
<span class="lb" data-page="473" data-line="9" id="p473.9"></span>σκωληκίζοντα σφυγμὸν, σαφῆ τε ἅμα καὶ μέχρι πλείστου
<span class="lb" data-page="473" data-line="10" id="p473.10"></span>παραμένοντα. τοιαῦται μὲν αἱ κοινόταται τῶν παρὰ φύσιν
<span class="lb" data-page="473" data-line="11" id="p473.11"></span>αἰτίων τροπαί. 
</p>
</section>
<section id="s12" title="Chapter 12">
<p>
Καὶ κατ’ εἶδος δὲ αὐτὰς ἑξῆς ἐροῦμεν.
</p>
<p>
<span class="lb" data-page="473" data-line="12" id="p473.12"></span>Θυμοῦ μὲν ὑψηλός ἐστιν ὁ σφυγμὸς καὶ μέγας καὶ σφοδρὸς
<span class="lb" data-page="473" data-line="13" id="p473.13"></span>καὶ ταχὺς καὶ πυκνός
</p>
<p>
<span class="lb" data-page="473" data-line="14" id="p473.14"></span>Ἡδονῆς δὲ μέγας καὶ ἀραιὸς, οὐ μὴν σφοδρότητί γε
<span class="lb" data-page="473" data-line="15" id="p473.15"></span>διάφορος.
</p>
<p>
Λύπης δὲ σμικρὸς καὶ βραδὺς καὶ ἀμυδρὸς καὶ ἀραιός.
</p>
<p>
<span class="lb" data-page="473" data-line="16" id="p473.16"></span>Φόβου δὲ τοῦ μὲν ὑπογυίου καὶ σφοδροῦ ταχὺς καὶ κλονώδης
<span class="lb" data-page="473" data-line="17" id="p473.17"></span>καὶ ἄτακτος καὶ ἀνώμαλος, τοῦ δὲ ἤδη κεχρονισμένου 
<span class="pb" data-page="474" id="p474"></span>
<span class="lb" data-page="474" data-line="1" id="p474.1"></span>οἷος ὁ τῆς λύπης. ἅπασι δὲ τούτοις εἰς μακρὸν χρονίζουσιν,
<span class="lb" data-page="474" data-line="2" id="p474.2"></span>ἢ σφοδροῖς ἄγαν γενομένοις, οἷοι διαλυομένης δυνάμεως ἕπονται
<span class="lb" data-page="474" data-line="3" id="p474.3"></span>σφυγμοί. καὶ γὰρ καὶ λύει τὴν δύναμιν ἅπαντα ταῦτα,
<span class="lb" data-page="474" data-line="4" id="p474.4"></span>συντόμως μὲν ὅσα ἰσχυρὰ, χρονίως δὲ ὅσα ἐναντία.
</p>
<p>
<span class="lb" data-page="474" data-line="5" id="p474.5"></span>Ἄλγημα δὲ τὸ τρέπον τοὺς σφυγμοὺς, τρέπει δὲ ἢ τὸ
<span class="lb" data-page="474" data-line="6" id="p474.6"></span>ἰσχυρὸν, ἢ τὸ ἐν μορίοις κυρίοις, ὥσπερ καὶ ἡ φλεγμονὴ,
<span class="lb" data-page="474" data-line="7" id="p474.7"></span>μικρὸν μὲν ὂν ἔτι καὶ ἀρχόμενον μείζονα καὶ σφοδρότερον
<span class="lb" data-page="474" data-line="8" id="p474.8"></span>καὶ ὠκύτερον καὶ πυκνότερον τὸν σφυγμὸν ἐργάζεται, αὐξηθὲν
<span class="lb" data-page="474" data-line="9" id="p474.9"></span>δὲ καὶ ἰσχυρὸν πάνυ γενόμενον, ὡς ἀδικεῖν ἤδη τὸν ζωτικὸν
<span class="lb" data-page="474" data-line="10" id="p474.10"></span>τόνον, μικρότερον καὶ ἀμυδρότερον καὶ ταχὺν καὶ πυκνόν.
<span class="lb" data-page="474" data-line="11" id="p474.11"></span>καὶ ὅσῳ ἂν ἐγχρονίζῃ μᾶλλον ἢ σφοδρότερον γίνηται, τῶν
<span class="lb" data-page="474" data-line="12" id="p474.12"></span>εἰρημένων ἕκαστον ἐπιτείνεται. τὸ δὲ ἤδη διαλῦον τὴν δύναμιν
<span class="lb" data-page="474" data-line="13" id="p474.13"></span>εἰς ἀμυδρότητα καὶ μικρότητα καὶ τάχους ψευδῆ φαντασίαν,
<span class="lb" data-page="474" data-line="14" id="p474.14"></span>καὶ ὑπερβάλλουσαν πυκνότητα τὴν τροπὴν
<span class="lb" data-page="474" data-line="15" id="p474.15"></span>ἐργάζεται.
</p>
<p>
<span class="lb" data-page="474" data-line="16" id="p474.16"></span>Φλεγμονῆς σφυγμὸς ὁ μὲν κοινὸς ἁπάσης οἷον ἐμπρίων
<span class="lb" data-page="474" data-line="17" id="p474.17"></span>ἐστὶν, ὡς δοκεῖν τὸ μέν τι διεστάλθαι τῆς ἀρτηρίας, τὸ δὲ
<span class="lb" data-page="474" data-line="18" id="p474.18"></span>μὴ, σκληροτέρας δηλονότι φαινομένης αὐτῆς. ἔχει δέ τι καὶ 
<span class="pb" data-page="475" id="p475"></span>
<span class="lb" data-page="475" data-line="1" id="p475.1"></span>κλονῶδες ὁ σφυγμὸς οὗτος. καὶ ταχύς ἐστι καὶ πυκνὸς, οὐκ
<span class="lb" data-page="475" data-line="2" id="p475.2"></span>ἀεὶ δὲ μέγας. ὁ δὲ ἴδιος ἑκάστης ὁ μὲν τῆς ἀρχομένης μείζων
<span class="lb" data-page="475" data-line="3" id="p475.3"></span>τοῦ κατὰ φύσιν καὶ σφοδρότερος καὶ ὠκύτερος καὶ πυκνότερος.
<span class="lb" data-page="475" data-line="4" id="p475.4"></span>ὁ δὲ αὐξανομένης ἔτι ταῦτά τε προσαυξάνει πάντα
<span class="lb" data-page="475" data-line="5" id="p475.5"></span>καὶ σαφῶς τε ἤδη σκληρότερός ἐστι καὶ κλονωδέστερος.
<span class="lb" data-page="475" data-line="6" id="p475.6"></span>τῆς δὲ ἀκμαζούσης σαφέστερος μέν ἐστι καὶ σκληρότερος καὶ
<span class="lb" data-page="475" data-line="7" id="p475.7"></span>κλονωδέστερος, μικρότερος δὲ ἢ πρόσθεν, οὐ μὴν ἀμυδρότερός
<span class="lb" data-page="475" data-line="8" id="p475.8"></span>γε, πλὴν εἰ μὴ ὑπὲρ τὴν δύναμιν εἴη τὸ πάθος. ἀλλὰ
<span class="lb" data-page="475" data-line="9" id="p475.9"></span>καὶ πυκνότερος γίνεται καὶ ταχύς. εἰ δ’ ἱκανῶς χρονίζοι,
<span class="lb" data-page="475" data-line="10" id="p475.10"></span>καὶ ἤδη σκληρύνοιτο σκιῤῥωδῶς, τοῖς εἰρημένοις <span class="milestone ed2page" data-n="9" data-unit="ed2page" id="ed2page.9"></span>ἰσχνότης
<span class="lb" data-page="475" data-line="11" id="p475.11"></span>σφυγμοῦ καὶ σκληρότης προσγίνεται. ταῦτα ἐπὶ τῆς τὸν ἐν
<span class="lb" data-page="475" data-line="12" id="p475.12"></span>ὅλῳ τῷ ζώῳ σφυγμὸν τρεπούσης φλεγμονῆς ἢ διὰ τὸ μέγεθος,
<span class="lb" data-page="475" data-line="13" id="p475.13"></span>ἢ διὰ τὸ κύριον τοῦ μέρους ἐν ᾧ συνέστη. τῆς δὲ μὴ
<span class="lb" data-page="475" data-line="14" id="p475.14"></span>συγκινούσης τὸ πᾶν ὅ γε ἐν τῷ φλεγμαίνοντι μορίῳ σφυγμὸς
<span class="lb" data-page="475" data-line="15" id="p475.15"></span>οἷος εἴρηται. ἐπιτείνεται δὲ καὶ ἀνίεται τῶν εἰρημένων ἕκαστον
<span class="lb" data-page="475" data-line="16" id="p475.16"></span>ἢ παρὰ τὸ ποσὸν τῆς φλεγμονῆς, ἢ παρὰ τὴν αὐτοῦ
<span class="lb" data-page="475" data-line="17" id="p475.17"></span>τοῦ φλεγμαίνοντος ὀργάνου φύσιν. τὰ μὲν γὰρ νευρωδέστερα
<span class="lb" data-page="475" data-line="18" id="p475.18"></span>μέρη σκληροτέρους καὶ μᾶλλον ἐμπρίοντας καὶ μικροτέρους 
<span class="pb" data-page="476" id="p476"></span>
<span class="lb" data-page="476" data-line="1" id="p476.1"></span>τοὺς σφυγμοὺς ἐργάζεται. τὰ δὲ φλεβωδέστερα καὶ ἀρτηριωδέστερα
<span class="lb" data-page="476" data-line="2" id="p476.2"></span>τοὺς ἐναντίους. αὐτῶν δὲ τούτων μείζων ὁ ἐν τοῖς
<span class="lb" data-page="476" data-line="3" id="p476.3"></span>ἀρτηριώδεσι· καὶ ῥᾳδίως ἀνώμαλος καὶ ἄτακτος γινόμενος.
<span class="lb" data-page="476" data-line="4" id="p476.4"></span>δῆλος οὖν ἤδη καὶ ὁ τῶν τὸ ἧπαρ φλεγμαινόντων σφυγμὸς,
<span class="lb" data-page="476" data-line="5" id="p476.5"></span>οἷος ἂν εἴη, καὶ ὁ τῶν τὸν σπλῆνα, καὶ ὁ τῶν τοὺς νεφροὺς,
<span class="lb" data-page="476" data-line="6" id="p476.6"></span>ἢ τὴν κύστιν, ἢ τὴν γαστέρα, ἢ τὸ κῶλον, καὶ πλευριτικῶν
<span class="lb" data-page="476" data-line="7" id="p476.7"></span>καὶ περιπνευμονικῶν καὶ πάντων ἁπλῶς εἰπεῖν ὧν
<span class="lb" data-page="476" data-line="8" id="p476.8"></span>τῇ τοῦ μέρους φλεγμονῇ πυρετὸς ἕπεται. πλὴν ὅσα διὰ μὲν
<span class="lb" data-page="476" data-line="9" id="p476.9"></span>τῶν συμπτωμάτων φύσιν τῶν τε ἐξ ἀνάγκης ἑπομένων αὐταῖς
<span class="lb" data-page="476" data-line="10" id="p476.10"></span>καὶ τῶν κατὰ τύχην συνδραμόντων, ὡς ἂν ἕκαστον τρέπειν
<span class="lb" data-page="476" data-line="11" id="p476.11"></span>δύνηται, καὶ τὸν σφυγμὸν ἐπὶ τοσοῦτον ἀλλοιοῦσθαι συμβήσεται,
<span class="lb" data-page="476" data-line="12" id="p476.12"></span>μικτῆς ἐν αὐτῇ τροπῆς γενομένης, τῆς δὲ κατὰ τὸν
<span class="lb" data-page="476" data-line="13" id="p476.13"></span>λόγον φλεγμονῆς, καὶ ἣν ἡ τοῦ τόπου φύσις, καὶ ἡ τοῦ παρόντος
<span class="lb" data-page="476" data-line="14" id="p476.14"></span>συμπτώματος ἐργάζεται. σπασθῆναι μὲν γὰρ τοῖς
<span class="lb" data-page="476" data-line="15" id="p476.15"></span>τὰς φρένας φλεγμαίνουσιν ἕτοιμον. πνιγῆναι δὲ τοῖς τὸν
<span class="lb" data-page="476" data-line="16" id="p476.16"></span>πνεύμονα. συγκοπῆναι δὲ τοῖς τὸ στόμα τῆς γαστρός. ἀτροφῆσαι
<span class="lb" data-page="476" data-line="17" id="p476.17"></span>δὲ τοῖς τὸ ἧπαρ. ἀπεπτῆσαι δὲ τοῖς τὴν γαστέρα.
<span class="lb" data-page="476" data-line="18" id="p476.18"></span>ἐπισχεθῆναι δὲ τὰ οὖρα τοῖς τοὺς νεφρούς. <span class="milestone ed1page" data-n="5" data-unit="ed1page" id="ed1page.5"></span>καὶ τὰ μὲν
<span class="lb" data-page="476" data-line="19" id="p476.19"></span>αἰσθητικώτερα μέρη διὰ τὰς ὀδύνας τρέπει τοὺς σφυγμούς· 
<span class="pb" data-page="477" id="p477"></span>
<span class="lb" data-page="477" data-line="1" id="p477.1"></span>τὰ δὲ ἀναισθητότερα κατὰ τὴν διάθεσιν μόνον. ἐκ τούτων
<span class="lb" data-page="477" data-line="2" id="p477.2"></span>οὖν ἁπάντων πολυειδεῖς αἱ ἀλλοιώσεις γίνονται τῶν ἐπὶ ταῖς
<span class="lb" data-page="477" data-line="3" id="p477.3"></span>φλεγμοναῖς σφυγμῶν, καὶ ὡς χρὴ διορίζειν αὐτὰς, εἴρηται μὲν
<span class="lb" data-page="477" data-line="4" id="p477.4"></span>ἐν ἑτέραις τελείως, εἰρήσεται δὲ καὶ νῦν, εἰς ὅσον τοῖς εἰσαγομένοις
<span class="lb" data-page="477" data-line="5" id="p477.5"></span>χρήσιμόν ἐστι.
</p>
<p>
<span class="lb" data-page="477" data-line="6" id="p477.6"></span>Τῶν μὲν οὖν πλευριτικῶν ταχὺς καὶ πυκνὸς καὶ οὐ
<span class="lb" data-page="477" data-line="7" id="p477.7"></span>λίαν μέγας. δόξει δὲ εἶναι καὶ σφοδρός. ὁ δέ ἐστιν οὐκ
<span class="lb" data-page="477" data-line="8" id="p477.8"></span>ἀμυδρὸς μὲν, οὐ μὴν ἤδη καὶ σφοδρὸς, ὅσον ἐπὶ τῷ πάθει.
<span class="lb" data-page="477" data-line="9" id="p477.9"></span>τούτου γὰρ ἐπὶ πάντων μεμνῆσθαι χρὴ, τοῦ δεῖν ἐφ’ ἑκάστῳ
<span class="lb" data-page="477" data-line="10" id="p477.10"></span>τῶν πραγμάτων, ὅσον ἐπ’ ἐκείνῳ, τὴν τροπὴν ἐξετάζειν, διορίζοντας
<span class="lb" data-page="477" data-line="11" id="p477.11"></span>τὸ διά τι ἄλλο, καὶ μὴ δι’ ἐκεῖνο συμβεβηκός. ὁ τοίνυν
<span class="lb" data-page="477" data-line="12" id="p477.12"></span>τῶν πλευριτικῶν σφυγμὸς νευρωδεστέραν πως καὶ σκληροτέραν
<span class="lb" data-page="477" data-line="13" id="p477.13"></span>ἐργαζόμενος τὴν ἀρτηρίαν, ὡς ἂν εἰς σφοδρότητα τρέπων,
<span class="lb" data-page="477" data-line="14" id="p477.14"></span>ἀπατᾷ τοὺς ἀγυμνάστους, οὐ δυναμένους διακρίνειν σκληρὰν
<span class="lb" data-page="477" data-line="15" id="p477.15"></span>πληγὴν σφοδρᾶς. οὕτω δὲ καὶ ἄλλας πολλὰς διαφορὰς
<span class="lb" data-page="477" data-line="16" id="p477.16"></span>σφυγμῶν ἀδυνατοῦντες διακρίνειν οἱ πολλοὶ τῶν ἰατρῶν
<span class="lb" data-page="477" data-line="17" id="p477.17"></span>τάχα ἂν μέμψονται τοῖς ἐνταῦθα γεγραμμένοις, ἐξ ὧν αὐτοὶ
<span class="lb" data-page="477" data-line="18" id="p477.18"></span>μὴ συνίασι τῶν ὀρθῶς λεγομένων καταγιγνώσκοντες. ἀλλ’ ﻿
<span class="pb" data-page="478" id="p478"></span>
<span class="lb" data-page="478" data-line="1" id="p478.1"></span>οὐ χρὴ μηκύνειν ἐν τῷ νῦν λόγῳ περὶ αὐτῶν. γέγραπται γὰρ
<span class="lb" data-page="478" data-line="2" id="p478.2"></span>ἡμῖν ἰδίᾳ περὶ τῆς τῶν σφυγμῶν διαγνώσεως. ἀσκεῖν οὖν
<span class="lb" data-page="478" data-line="3" id="p478.3"></span>παρακελεύομαι τόν τε λογισμὸν ἅμα καὶ τὴν ἁφὴν, ὡς ἐπ’
<span class="lb" data-page="478" data-line="4" id="p478.4"></span>αὐτῶν τῶν ἔργων γνωρίζειν δύνασθαι τοὺς σφυγμοὺς, οὐ
<span class="lb" data-page="478" data-line="5" id="p478.5"></span>λόγῳ διακρίνειν μόνον. ἀρχὴ δὲ τῆς ἐπὶ τῶν ἔργων τριβῆς
<span class="lb" data-page="478" data-line="6" id="p478.6"></span>ἡ διὰ τοῦ λόγου διδασκαλία. καὶ γάρ τοι καὶ τῆς πυκνότητος
<span class="lb" data-page="478" data-line="7" id="p478.7"></span>οὐχ οἷόν τε τὸ ποσὸν λόγῳ ἑρμηνεῦσαι, καί τοι μεγάλην
<span class="lb" data-page="478" data-line="8" id="p478.8"></span>ἔχει διαφορὰν, ἢ ὑπερβαίνουσα τὸ εἰθισμένον μέτρον τῆς
<span class="lb" data-page="478" data-line="9" id="p478.9"></span>πλευρίτιδος, ἢ ἐλλείπουσα. τὰς μὲν γὰρ ὑπερβολὰς εἰς περιπνευμονίαν
<span class="lb" data-page="478" data-line="10" id="p478.10"></span>μεθισταμένης, ἢ συγκοπὴν ἀπειλούσης ἀνάγκη γίνεσθαι.
<span class="lb" data-page="478" data-line="11" id="p478.11"></span>τὰς δὲ ἐνδείας, εἰς καταφορὰν, ἢ νεύρων βλάβην
<span class="lb" data-page="478" data-line="12" id="p478.12"></span>τελευτᾷν. οὕτως δὲ καὶ τὸ τῆς ἀνωμαλίας εἶδος, τὸ μὲν οἷον
<span class="lb" data-page="478" data-line="13" id="p478.13"></span>ἐμπριστικὸν, ἴδιον οὐχ ἥκιστα πλευριτικῶν ὑπάρχον, ἀνιέμενον
<span class="lb" data-page="478" data-line="14" id="p478.14"></span>μὲν μαλακῆς καὶ ῥᾳδίως πεφθησομένης. ἐπιτεινόμενον
<span class="lb" data-page="478" data-line="15" id="p478.15"></span>δὲ χαλεπῆς καὶ δυσπέπτου γνώρισμα πλευρίτιδος. αἱ
<span class="lb" data-page="478" data-line="16" id="p478.16"></span>δὲ τοιαῦται <span class="milestone ed2page" data-n="10" data-unit="ed2page" id="ed2page.10"></span>σὺν ἀσθενεῖ τῇ δυνάμει κινδυνώδεις ὀξέως·
<span class="lb" data-page="478" data-line="17" id="p478.17"></span>σὺν ἰσχυρᾷ δὲ ἢ χρονίως ἐπέφθησαν, ἢ εἰς ἐμπύημα μετέπεσον,
<span class="lb" data-page="478" data-line="18" id="p478.18"></span>ἢ φθινώδης αὐτὰς μαρασμὸς διεδέξατο. τῆς μὲν οὖν 
<span class="pb" data-page="479" id="p479"></span>
<span class="lb" data-page="479" data-line="1" id="p479.1"></span>πεπτομένης ὁ σφυγμὸς πᾶσαν ἀποτίθεται καταβραχὺ τὴν
<span class="lb" data-page="479" data-line="2" id="p479.2"></span>παρὰ φύσιν τροπήν. τῆς δὲ εἰς ἐμπύημα μεταπιπτούσης οἱ
<span class="lb" data-page="479" data-line="3" id="p479.3"></span>τῶν ἐμπυημάτων ἴδιοι γίνονται. κατὰ ταὐτὰ δὲ καὶ τοῖς
<span class="lb" data-page="479" data-line="4" id="p479.4"></span>φθινωδῶς μαρανθησομένοις οἱ ἐπὶ τῶν μαρασμῶν.
</p>
<p>
<span class="lb" data-page="479" data-line="5" id="p479.5"></span>Ἔστι δὲ τῶν ἐμπύων ὁ σφυγμὸς, ἄρτι μὲν ἀρχομένων
<span class="lb" data-page="479" data-line="6" id="p479.6"></span>οἷος ὁ τῆς ἀκμαζούσης φλεγμονῆς. αὕτη γὰρ καὶ αὐτῶν τῶν
<span class="lb" data-page="479" data-line="7" id="p479.7"></span>ἐμπυημάτων ἐστὶν ἀρχή. ἔσθ’ ὅτε δὲ καὶ ἀνώμαλος καὶ
<span class="lb" data-page="479" data-line="8" id="p479.8"></span>ἄτακτος, ἑκτικὸς δὲ πᾶσιν. ἤδη δὲ τοῦ πύου παρακειμένους
<span class="lb" data-page="479" data-line="9" id="p479.9"></span>τὰ μὲν ἄλλα παραπλήσιος, ἀλλ’ ὁμαλώτερος. ἐπὶ δὲ ταῖς
<span class="lb" data-page="479" data-line="10" id="p479.10"></span>ῥήξεσιν ἀμυδρότερος καὶ πλατύτερος καὶ βραδύτερος καὶ ἀραιότερος.
</p>
<p>
<span class="lb" data-page="479" data-line="11" id="p479.11"></span>Ὁ δὲ τῶν μαραινομένων οὐ καθ’ ἕν εἶδος τρέπεται
<span class="lb" data-page="479" data-line="12" id="p479.12"></span>σφυγμός. χρὴ δὲ ἐφ’ ὅσον ἐνδέχεται, διαφοραῖς εὐδήλοις
<span class="lb" data-page="479" data-line="13" id="p479.13"></span>διορίσασθαι περὶ αὐτῶν. οἱ μὲν δὴ ταῖς μὴ λυθείσαις φλεγμοναῖς
<span class="lb" data-page="479" data-line="14" id="p479.14"></span>κατὰ βραχὺ συναπομαρανθέντες ἀμυδροὺς καὶ θάττονας
<span class="lb" data-page="479" data-line="15" id="p479.15"></span>καὶ πυκνοὺς ἄγαν καὶ μυούρους κατὰ μέγεθος ἐν μιᾷ
<span class="lb" data-page="479" data-line="16" id="p479.16"></span>πληγῇ τοὺς σφυγμοὺς ἴσχουσιν. οὓς Ἀρχιγένης ἐπινενευκότας
<span class="lb" data-page="479" data-line="17" id="p479.17"></span>τε καὶ περινενευκότας καλεῖ, σαφῶς δηλοῦν βουλόμενος τὸ
<span class="lb" data-page="479" data-line="18" id="p479.18"></span>κατὰ τὴν διαστολὴν βραχὺ, μετὰ τῆς τῶν ἑκατέρωθεν περάτων 
<span class="pb" data-page="480" id="p480"></span>
<span class="lb" data-page="480" data-line="1" id="p480.1"></span>οἷον ἐπινεύσεως, οὐ γὰρ ὡς ἀποκεκομμένων ἀθρόως, ἀλλ’
<span class="lb" data-page="480" data-line="2" id="p480.2"></span>ὡς ἐπικεκαμμένων τῶν ἑκατέρωθεν μερῶν εἰς βραχὺ συνέσταλται,
<span class="lb" data-page="480" data-line="3" id="p480.3"></span>μύουρος ὢν τῷ μεγέθει καθ’ ἑκάτερα τὰ μέρη. τοῦτο
<span class="lb" data-page="480" data-line="4" id="p480.4"></span>μὲν οὖν οὐ τούτοις μόνοις, ἀλλὰ καὶ τοῖς πλείστοις τῶν
<span class="lb" data-page="480" data-line="5" id="p480.5"></span>ὁπωσοῦν μαραινομένων ὑπάρχει. τοῖς μὲν οὖν διὰ φλεγμονὰς
<span class="lb" data-page="480" data-line="6" id="p480.6"></span>πᾶσιν, ἤδη δὲ καὶ τῶν ἄλλων τοῖς πολλοῖς, εἰ μή τι ἄρα
<span class="lb" data-page="480" data-line="7" id="p480.7"></span>καὶ ἐκεῖνοι διά τινας φλεγμονὰς λανθανούσας μαραίνονται.
<span class="lb" data-page="480" data-line="8" id="p480.8"></span>καὶ εἴη ἂν οὗτος τῶν ἐπὶ φλεγμοναῖς μαραινομένων ἴδιος,
<span class="lb" data-page="480" data-line="9" id="p480.9"></span>οὐδενὶ τῶν ἄλλως μαρανθέντων ὑπάρχων. ἑκτικὸς δὲ ἅπασι
<span class="lb" data-page="480" data-line="10" id="p480.10"></span>τοῖς μαραινομένοις σφυγμός ἐστι, καὶ τοῦτο αὐτοῖς κοινότατον.
<span class="lb" data-page="480" data-line="11" id="p480.11"></span>ἐν δευτέρῳ δὲ ἡ κατὰ τὸ μέγεθος τῆς διαστολῆς ἀνωμαλία
<span class="lb" data-page="480" data-line="12" id="p480.12"></span>μυουρίζουσα. καὶ γὰρ καὶ τοῦτο τοῖς πλείστοις ὑπάρχει.
<span class="lb" data-page="480" data-line="13" id="p480.13"></span>τρίτον δὲ τὸ τῆς πυκνότητος. ὑπάρχει γὰρ καὶ τοῦτο
<span class="lb" data-page="480" data-line="14" id="p480.14"></span>πᾶσι μὲν τοῖς ἐπὶ φλεγμοναῖς μαρανθεῖσιν ἀχώριστον. ἀλλὰ
<span class="lb" data-page="480" data-line="15" id="p480.15"></span>καὶ τοῖς ἐπὶ καρδιακαῖς διαθέσεσιν, ἢ στομαχικαῖς συγκοπαῖς
<span class="lb" data-page="480" data-line="16" id="p480.16"></span>ὀξέως κινδυνεύουσιν, εἶτ’ ἀπὸ οἴνου πόσεως διαφυγοῦσι μὲν
<span class="lb" data-page="480" data-line="17" id="p480.17"></span>τὴν ὀξύτητα, μαρανθεῖσι δὲ τῷ χρόνῳ, εἰ μή τις ἄρα καὶ τούτους
<span class="lb" data-page="480" data-line="18" id="p480.18"></span>φαίη τις ἐπὶ μικραῖς φλεγμοναῖς ἀδήλοις ἡμῖν ἀπόλλυσθαι. 
<span class="pb" data-page="481" id="p481"></span>
<span class="lb" data-page="481" data-line="1" id="p481.1"></span>καὶ γάρ τινες αὐτῶν τὸν ἐπινενευκότα σφυγμὸν ἔχουσι, εἰ μή
<span class="lb" data-page="481" data-line="2" id="p481.2"></span>τι ἄρα πάλιν τούτους μὲν ἐπὶ φλεγμοναῖς, τοὺς δὲ ἄλλους
<span class="lb" data-page="481" data-line="3" id="p481.3"></span>ἄνευ φλεγμονῆς μαραίνεσθαι φήσει τις. τοῦτο μὲν οὖν ἄπορον.
<span class="lb" data-page="481" data-line="4" id="p481.4"></span>ἔχουσι δὲ οὗτοι σφυγμὸν ἑκτικὸν ἤτοι ἀμυδρὸν, πυκνὸν ἄγαν,
<span class="lb" data-page="481" data-line="5" id="p481.5"></span>καί τινες αὐτῶν τὸν ἐπινενευκότα. δευτέρα μὲν δὴ αὕτη διαφορὰ
<span class="lb" data-page="481" data-line="6" id="p481.6"></span>σφυγμοῖς τοῖς μαραινομένοις. ἄλλη δὲ τρίτη τῶν ἀραιὸν
<span class="lb" data-page="481" data-line="7" id="p481.7"></span>ἰσχόντων. ἀλλὰ καὶ τούτοις πάντως ὅ τε προηγησάμενος
<span class="lb" data-page="481" data-line="8" id="p481.8"></span>πυρετὸς ἐπύκνωσεν αὐτὸν, καὶ ἡ ἐσχάτη λύσις τῆς δυνάμεως
<span class="lb" data-page="481" data-line="9" id="p481.9"></span>ἱκανῶς πυκνοῖ. τοὐμμέσῳ δὲ πάντων μὲν πυρετῶν ὑποψυχθέντων,
<span class="lb" data-page="481" data-line="10" id="p481.10"></span>μηδέπω δὲ ἀπολλυμένων αὐτῶν τὴν εἰς ἀραιότητα
<span class="lb" data-page="481" data-line="11" id="p481.11"></span>τροπὴν εἰργάσατο. τοῦτο δὲ τὸ εἶδος τῶν μαρασμῶν πρεσβυτικῆς
<span class="lb" data-page="481" data-line="12" id="p481.12"></span>ἡλικίας ἴδιον, ἡνίκα ἂν μάλιστα τῶν κατὰ θώρακα
<span class="lb" data-page="481" data-line="13" id="p481.13"></span>καὶ πνεύμονα πεπονθός τι τύχῃ. οὗτοι τὴν πυρεκτικὴν σκληρότητα
<span class="lb" data-page="481" data-line="14" id="p481.14"></span>τοῦ σφυγμοῦ φυλάττουσι, κᾂν ἀραιὸς ᾖ. παντελῶς
<span class="lb" data-page="481" data-line="15" id="p481.15"></span>δὲ ὀλίγοις τῶν μαραινομένων εἰς ἄλλην ἀνωμαλίαν ὁ σφυγμὸς
<span class="lb" data-page="481" data-line="16" id="p481.16"></span>τρέπεται, πλὴν τῆς εἰρημένης κατὰ τὸ μέγεθος.
</p>
<p>
<span class="lb" data-page="481" data-line="17" id="p481.17"></span>Ὁ δὲ τῶν φθισικῶν ὀνομαζομένων σφυγμὸς μικρὸς καὶ
<span class="lb" data-page="481" data-line="18" id="p481.18"></span>ἀμυδρός ἐστι καὶ μαλακὸς καὶ ταχὺς συμμέτρως καὶ ἑκτικός.
</p>
<span class="pb" data-page="482" id="p482"></span>
<p>
<span class="lb" data-page="482" data-line="1" id="p482.1"></span>Ὁ δὲ τῶν περιπνευμονικῶν μέγας ἐστὶ, καὶ κυματῶδές
<span class="lb" data-page="482" data-line="2" id="p482.2"></span>τι ἔχων, καὶ ἀμυδρὸς καὶ μαλακὸς, ὁμοίως τῷ τῶν ληθαργικῶν,
<span class="lb" data-page="482" data-line="3" id="p482.3"></span>πλὴν ὅσα πλεονάζει τῇ ἀνωμαλίᾳ, τῇ τε <span class="milestone ed2page" data-n="11" data-unit="ed2page" id="ed2page.11"></span>κατὰ
<span class="lb" data-page="482" data-line="4" id="p482.4"></span>μίαν πληγὴν καὶ τῇ συστηματικῇ καλουμένῃ· κατὰ μὲν τὴν
<span class="lb" data-page="482" data-line="5" id="p482.5"></span>μίαν πληγὴν οἷον διακεκομμένος τε καὶ κυματιζόμενος καὶ
<span class="lb" data-page="482" data-line="6" id="p482.6"></span>δίκροτος ἔσθ’ ὅτε γινόμενος· ἐν δὲ τῇ συστηματικῇ τάς τε ἄλλας
<span class="lb" data-page="482" data-line="7" id="p482.7"></span>διαφορὰς ἔχει, καί ποτε μὲν διαλείπει, ποτὲ δὲ παρεμπίπτει.
<span class="lb" data-page="482" data-line="8" id="p482.8"></span>πυρεττόντων δ’ ἁπάντων τῶν περιπνευμονικῶν ὀξέως,
<span class="lb" data-page="482" data-line="9" id="p482.9"></span>καί τι καὶ κωματῶδες ἐχόντων, ὁπότερον ἂν αὐτῶν ἐπικρατῇ,
<span class="lb" data-page="482" data-line="10" id="p482.10"></span>κατ’ ἐκεῖνο μάλιστα τὸ ποσὸν τῆς πυκνότητος εὑρίσκεται.
<span class="lb" data-page="482" data-line="11" id="p482.11"></span>πυρωδεστέρας μὲν ὑπαρχούσης τῆς περιπνευμονίας, ἱκανῶς ὁ
<span class="lb" data-page="482" data-line="12" id="p482.12"></span>σφυγμὸς πυκνός ἐστι· κωματωδεστέρας δὲ ἧττον πυκνός ἐστι.
</p>
<p>
<span class="lb" data-page="482" data-line="13" id="p482.13"></span>Ὁ δὲ τῶν ληθαργικῶν σφυγμὸς ὅμοιος ὢν τῷ τῶν περιπνευμονικῶν
<span class="lb" data-page="482" data-line="14" id="p482.14"></span>κατά τε μέγεθος καὶ ἀμυδρότητα καὶ μαλακότητα
<span class="lb" data-page="482" data-line="15" id="p482.15"></span>καὶ βραδύτερος αὐτοῦ ἐστι καὶ ἀμυδρότερος καὶ ἧττον ἀνώμαλος
<span class="lb" data-page="482" data-line="16" id="p482.16"></span>καὶ διαλείπων μᾶλλον ἢ παρεμπίπτων. γίγνεται δὲ
<span class="lb" data-page="482" data-line="17" id="p482.17"></span>ἔσθ’ ὅτε καὶ δίκροτος. ἀεὶ μέντοι κωματώδης ἐστὶ, ἔν γε
<span class="lb" data-page="482" data-line="18" id="p482.18"></span>ταῖς βαθείαις καταφοραῖς, ἐφ’ ὧν ταῦτα λέγεται. τῶν γὰρ
<span class="lb" data-page="482" data-line="19" id="p482.19"></span>
<span class="milestone ed1page" data-n="6" data-unit="ed1page" id="ed1page.6"></span>συμπεπληρωμένων ἅπασι τοῖς ἑαυτῶν γνωρίσμασι νοσημάτων ﻿
<span class="pb" data-page="483" id="p483"></span>
<span class="lb" data-page="483" data-line="1" id="p483.1"></span>τοὺς σφυγμοὺς διέξιμεν, ἵνα καὶ τῶν ἐλλειπόντων
<span class="lb" data-page="483" data-line="2" id="p483.2"></span>κατά τι καὶ μηδέπω τελείων ἱκανῶς γνωρίζειν δυνηθῶμεν τὸ
<span class="lb" data-page="483" data-line="3" id="p483.3"></span>μέγεθος, ὅσον τε ἤδη ἔχουσι καὶ ὅσον οἷόν τέ ἐστι προσγενέσθαι
<span class="lb" data-page="483" data-line="4" id="p483.4"></span>αὐτοῖς. ἐπειδὴ δὲ πολλάκις μὲν ἀνωμαλίας ἐμνημονεύσαμεν,
<span class="lb" data-page="483" data-line="5" id="p483.5"></span>ὀλιγάκις δὲ ἀταξίας, εἰδέναι χρὴ τοῦτο καθόλου,
<span class="lb" data-page="483" data-line="6" id="p483.6"></span>ταῖς ἀνωμαλίαις ὡς τὸ πολὺ τὴν ἀταξίαν ἑπομένην. σπανίως
<span class="lb" data-page="483" data-line="7" id="p483.7"></span>δὲ ἔστιν εὑρεῖν ἀνώμαλον σφυγμὸν τεταγμένον. αἱ μὲν
<span class="lb" data-page="483" data-line="8" id="p483.8"></span>οὖν μικρότεραι βλάβαι τοὺς ἀνωμάλους καὶ τεταγμένους, αἱ δὲ
<span class="lb" data-page="483" data-line="9" id="p483.9"></span>μείζονες τοὺς ἀνωμάλους καὶ ἀτάκτους σφυγμοὺς ἐργάζονται.
</p>
<p>
<span class="lb" data-page="483" data-line="10" id="p483.10"></span>Ὁ δὲ τῶν φρενιτικῶν σφυγμὸς μικρός ἐστι· σπανιώτατα
<span class="lb" data-page="483" data-line="11" id="p483.11"></span>δὲ ὤφθη ποτὲ μέγας καὶ τόνου μετρίως ἔχει. καὶ
<span class="lb" data-page="483" data-line="12" id="p483.12"></span>σκληρὸς καὶ νευρώδης ἐστὶ καὶ πυκνὸς καὶ ἄγαν ταχύς. ἔχει
<span class="lb" data-page="483" data-line="13" id="p483.13"></span>δέ τι καὶ κυματῶδες. ἐνίοτε δὲ καὶ ὑποτρέμειν σοι δόξειε·
<span class="lb" data-page="483" data-line="14" id="p483.14"></span>ποτὲ δὲ καὶ ἀποκεκόφθαι σπασμωδῶς. τὸ γὰρ τῶν πυρετῶν
<span class="lb" data-page="483" data-line="15" id="p483.15"></span>ἴδιον ἐν τῷ τάχει σύμπτωμα μάλιστα οὗτος ἐναργῶς ἐκτήσατο
<span class="lb" data-page="483" data-line="16" id="p483.16"></span>κατ’ ἀμφότερα τῆς διαστολῆς τὰ πέρατα, καὶ μᾶλλον
<span class="lb" data-page="483" data-line="17" id="p483.17"></span>τὸ ἔξω. ἔστι δὲ καὶ τὸ τῆς κατὰ τὴν θέσιν ἀνωμαλίας εἶδος
<span class="lb" data-page="483" data-line="18" id="p483.18"></span>εὑρεῖν ἐν αὐτοῖς σφοδρῶς γενόμενόν ποτε. ἀλλὰ καὶ ὅλη σοι 
<span class="pb" data-page="484" id="p484"></span>
<span class="lb" data-page="484" data-line="1" id="p484.1"></span>δόξει πολλάκις ἡ ἀρτηρία καταλιποῦσα τὸν ἑαυτῆς τόπον,
<span class="lb" data-page="484" data-line="2" id="p484.2"></span>ἄνω φέρεσθαι κλονωδῶς, ἀναβρασσομένη μᾶλλον, οὐ σφυγματωδῶς
<span class="lb" data-page="484" data-line="3" id="p484.3"></span>διαστελλομένη. κατὰ δὲ τὸν αὐτὸν τρόπον καὶ
<span class="lb" data-page="484" data-line="4" id="p484.4"></span>κάτω χωρεῖ κατασπωμένη μᾶλλον ἢ συστελλομένη. τὸ δὲ
<span class="lb" data-page="484" data-line="5" id="p484.5"></span>ἄγαν πυκνὸν αὐτῆς ἐφεδρεύουσαν ἀπειλεῖ συγκοπήν.
</p>
<p>
<span class="lb" data-page="484" data-line="6" id="p484.6"></span>Ἔστι δέ τι καὶ ἄλλο πάθος ὃ εἴτε μέσον ληθάργου καὶ
<span class="lb" data-page="484" data-line="7" id="p484.7"></span>φρενίτιδος χρὴ ὀνομάζειν, ὡς οὐδετέρῳ ταὐτὸν ὂν, εἴτε κοινὸν
<span class="lb" data-page="484" data-line="8" id="p484.8"></span>ἀμφοῖν, ὡς μικτὸν ἔκ τε τῶν φρενίτιδος εἰδῶν ἔκ τε
<span class="lb" data-page="484" data-line="9" id="p484.9"></span>τῶν ληθάργου. τοῦτο μὲν ἰδίᾳ σκεψώμεθα. περὶ δὲ τῶν
<span class="lb" data-page="484" data-line="10" id="p484.10"></span>σφυγμῶν αὐτοῦ νῦν ἐροῦμεν. καὶ ἵνα μὴ ὥσπερ αἴνιγμά
<span class="lb" data-page="484" data-line="11" id="p484.11"></span>τι προβεβλημένον εἴη, τοῖς συνεδρεύουσιν αὐτῷ δηλώσω. τὰ
<span class="lb" data-page="484" data-line="12" id="p484.12"></span>μὲν πολλὰ μύουσι τοὺς ὀφθαλμοὺς καὶ ὑπνώδεις εἰσὶ καὶ
<span class="lb" data-page="484" data-line="13" id="p484.13"></span>ῥέγχουσιν. αὖθις δ’ ἐπὶ πλεῖστον ἀτενὲς ὁρῶντες, διετέλεσαν
<span class="lb" data-page="484" data-line="14" id="p484.14"></span>ἀσκαρδαμυκτὶ παραπλησίως τοῖς κατόχοις. καὶ εἰ πυνθάνοιτό
<span class="lb" data-page="484" data-line="15" id="p484.15"></span>τις, καὶ εἰ διαλέγεσθαι βιάζοιτο, δυσχερεῖς ἀποκρίνεσθαι
<span class="lb" data-page="484" data-line="16" id="p484.16"></span>καὶ ἀργοί. τὰ πολλὰ δὲ καὶ παραφόρως φθεγγόμενοι,
<span class="lb" data-page="484" data-line="17" id="p484.17"></span>καὶ οὐκ ὀρθῶς ἀποκρινόμενοι, καὶ ληροῦντες εἰκῆ. τοιοῦτον
<span class="lb" data-page="484" data-line="18" id="p484.18"></span>μέν ἐστι τὸ πάθος, ὃ καὶ νῦν βούλομαι δηλοῦν τοῖς συνεδρεύουσι
<span class="lb" data-page="484" data-line="19" id="p484.19"></span>γνωρισθὲν, ἀπορίᾳ οἰκείου ὀνόματος. οἱ σφυγμοὶ 
<span class="pb" data-page="485" id="p485"></span>
<span class="lb" data-page="485" data-line="1" id="p485.1"></span>δὲ αὐτοῦ ταχεῖς, καὶ πυκνοὶ παραπλησίως τοῖς φρενιτικοῖς,
<span class="lb" data-page="485" data-line="2" id="p485.2"></span>ἀλλ’ ἧττον. οὕτω δὲ καὶ ἰσχύος ἧττον ἐκείνων ἔχουσι. πλατεῖς
<span class="lb" data-page="485" data-line="3" id="p485.3"></span>δὲ καὶ βραχεῖς, καὶ τὸ κατὰ τὴν ἔξω κίνησιν ἀθρόως
<span class="lb" data-page="485" data-line="4" id="p485.4"></span>ἀποκεκομμένον οὐκ ἔχοντες, ἀλλ’ ἑτέρῳ μὲν τρόπῳ, καθάπερ
<span class="lb" data-page="485" data-line="5" id="p485.5"></span>εἴσω σπεύδοντες ὑποφεύγουσιν, ἐπιταχύνοντες μὲν τὴν συστολὴν,
<span class="lb" data-page="485" data-line="6" id="p485.6"></span>ὑποκλέπτοντες δὲ τὴν διαστολήν. οὐ μὴν ὁμοίως γε
<span class="lb" data-page="485" data-line="7" id="p485.7"></span>κατ’ αὐτὴν τοῖς φρενιτικοῖς. τὸ γὰρ οἷον ἀποκεκομμένον οὐκ
<span class="lb" data-page="485" data-line="8" id="p485.8"></span>ἔχουσιν.
</p>
<p>
<span class="lb" data-page="485" data-line="9" id="p485.9"></span>
<span class="milestone ed2page" data-n="12" data-unit="ed2page" id="ed2page.12"></span>Οἱ δὲ τῶν κατόχων σφυγμοὶ, κατόχους γὰρ καὶ κατεχομένους
<span class="lb" data-page="485" data-line="10" id="p485.10"></span>ἐκάλουν αὐτοὺς οἱ παλαιοὶ, κατοχὴν δὲ καὶ κατάληψιν
<span class="lb" data-page="485" data-line="11" id="p485.11"></span>οἱ νεώτεροι τὸ πάθος ὀνομάζουσιν, ἐοίκασι μὲν τὰ
<span class="lb" data-page="485" data-line="12" id="p485.12"></span>ἄλλα τοῖς ληθαργικοῖς, μεγέθους τε καὶ βραδύτητος καὶ
<span class="lb" data-page="485" data-line="13" id="p485.13"></span>ἀραιότητος, ὥσπερ καὶ ὅλον τὸ πάθος τοῦ πάθους οὐ
<span class="lb" data-page="485" data-line="14" id="p485.14"></span>πόῤῥω τὴν ἰδέαν ἐστίν. οὐ μὴν ἀσθενὴς ὁ τῶν κατόχων
<span class="lb" data-page="485" data-line="15" id="p485.15"></span>σφυγμὸς, οὐδὲ μαλακός. ἀλλ’ ἐν τούτοις δὴ καὶ πάνυ διαφέρουσιν,
<span class="lb" data-page="485" data-line="16" id="p485.16"></span>ὥσπερ καὶ ἐν τῷ λύεσθαι μὲν καὶ οἰδίσκεσθαι
<span class="lb" data-page="485" data-line="17" id="p485.17"></span>τὴν ὅλην ἕξιν τοῖς ληθαργικοῖς, ἐσφίχθαι δὲ καὶ συνέχεσθαι
<span class="lb" data-page="485" data-line="18" id="p485.18"></span>τοῖς κατόχοις. οὕτω δὲ καὶ ἀνωμαλίᾳ καὶ ὁμαλότητι διαφέρουσιν
<span class="lb" data-page="485" data-line="19" id="p485.19"></span>ἀλλήλων. ὁμαλὸς γὰρ ὁ τῶν κατόχων σφυγμὸς, 
<span class="pb" data-page="486" id="p486"></span>
<span class="lb" data-page="486" data-line="1" id="p486.1"></span>ἀνώμαλος δὲ ὁ τῶν ληθαργικῶν. Ἀρχιγένης δέ φησι τὸν τῆς
<span class="lb" data-page="486" data-line="2" id="p486.2"></span>ἀρτηρίας τόπον ἰδίως ἐπ’ αὐτῶν θερμότερον εὑρίσκεσθαι,
<span class="lb" data-page="486" data-line="3" id="p486.3"></span>καθάπερ τοῖς σπασθησομένοις μετὰ καταφορᾶς.
</p>
<p>
<span class="lb" data-page="486" data-line="4" id="p486.4"></span>Τῶν σπωμένων αὐτὸ μὲν τὸ σῶμα τῆς ἀρτηρίας συνῆχθαι
<span class="lb" data-page="486" data-line="5" id="p486.5"></span>δοκεῖ, καὶ πανταχόθεν ἐσφηνῶσθαι, οὐχ ὡς τεθλιμμένον
<span class="lb" data-page="486" data-line="6" id="p486.6"></span>ὑπό τινος, ἢ στενοχωρούμενον. οὐ μὴν οὐδ’ ὅλως πεφρικὸς
<span class="lb" data-page="486" data-line="7" id="p486.7"></span>οἷον τὸ πυρεκτικὸν, καὶ μάλιστα, ὡς ἐν ἐπισημασίαις.
<span class="lb" data-page="486" data-line="8" id="p486.8"></span>οὐδὲ ὡς διὰ σκληρότητα δυσεπέκτατον, οἷον τὸ ἐπὶ χρόνου
<span class="lb" data-page="486" data-line="9" id="p486.9"></span>μήκεσι. καὶ μάλιστα σὺν ἁμαρτήμασί τισιν, ἢ σπλάγχνων
<span class="lb" data-page="486" data-line="10" id="p486.10"></span>κακώσεσιν, ἀλλ’ ὡς ἂν εἰ σῶμα νευρῶδες κοῖλον, οἷον ἔντερον,
<span class="lb" data-page="486" data-line="11" id="p486.11"></span>ἤ τι παραπλήσιον ἐξ ἀμφοτέρων τῶν περάτων τεταμένον.
<span class="lb" data-page="486" data-line="12" id="p486.12"></span>οὕτω δὲ καὶ ἡ κίνησις ἀνώμαλος, ἄνω καὶ κάτω μεθισταμένης
<span class="lb" data-page="486" data-line="13" id="p486.13"></span>τῆς ἀρτηρίας, ὥσπερ χορδῆς. οὐδὲ γὰρ διαστολῆς,
<span class="lb" data-page="486" data-line="14" id="p486.14"></span>ἢ συστολῆς ἔμφασίς ἐστιν, ἀλλὰ κλόνῳ μᾶλλον ἔοικεν, οἷον
<span class="lb" data-page="486" data-line="15" id="p486.15"></span>ἐκπηδώσης ἄνω, πάλιν δὲ εἴσω σπωμένης, καὶ οὔτε διακεκριμένως
<span class="lb" data-page="486" data-line="16" id="p486.16"></span>τοῦτο πασχούσης. ἀλλ’ ἑνὶ χρόνῳ πολλάκις τὸ μέν τι
<span class="lb" data-page="486" data-line="17" id="p486.17"></span>μέρος αὐτῆς ἄνω φέρεσθαι δοκεῖ, καθάπερ ἐκτοξευόμενον,
<span class="lb" data-page="486" data-line="18" id="p486.18"></span>τὸ δὲ εἴσω φέρεσθαι, καθάπερ ὑπό τινος ἑλκόμενον, καὶ τὸ 
<span class="pb" data-page="487" id="p487"></span>
<span class="lb" data-page="487" data-line="1" id="p487.1"></span>μὲν ταχέως κινεῖσθαι, τὸ δὲ βραδέως. δοκεῖ δὲ καὶ σφοδρὸς
<span class="lb" data-page="487" data-line="2" id="p487.2"></span>εἶναι καὶ μέγας ὁ τῶν σπωμένων σφυγμός. ὁ δὲ ἔστι μὲν
<span class="lb" data-page="487" data-line="3" id="p487.3"></span>οὔτε ἀμυδρὸς, οὔτε μικρὸς, οὐ μὴν ἐφ’ ὅσον φαντάζεται
<span class="lb" data-page="487" data-line="4" id="p487.4"></span>σφοδρὸς, ἢ μέγας. ἐξαπατᾷ γὰρ ἡ πληγὴ, διὰ μὲν τὴν τάσιν
<span class="lb" data-page="487" data-line="5" id="p487.5"></span>εὔρωστος φαινομένη, διὰ δὲ τὸν κλόνον ἐκπηδητική.
<span class="lb" data-page="487" data-line="6" id="p487.6"></span>ὅθεν καὶ ὑψηλότερος ἔσθ’ ὅτε φαίνεται, καὶ οἷον ψόφον τινὰ
<span class="lb" data-page="487" data-line="7" id="p487.7"></span>τραχὺν ἀποτελεῖ πρὸς τὴν ἁφήν. καὶ οὐκ ἄν τινα λάθοι τῶν
<span class="lb" data-page="487" data-line="8" id="p487.8"></span>ἠσκημένων ὁ σφυγμὸς οὗτος. οὐδενὶ γὰρ ἔοικεν, οὔτε τὴν
<span class="lb" data-page="487" data-line="9" id="p487.9"></span>ἐφ’ ἑκάτερα τάσιν οὔτε τὸ σπασμῶδες τῆς κινήσεως. μιγνυμένου
<span class="lb" data-page="487" data-line="10" id="p487.10"></span>δὲ αὐτοῦ τῷ τῆς καταφορᾶς δυσφώρατος ἡ κίνησις,
<span class="lb" data-page="487" data-line="11" id="p487.11"></span>καὶ μόνῳ τῷ καθ’ ἑαυτὸν ἑκάτερον γνωρίζειν ἀκριβῶς ἠσκημένῳ,
<span class="lb" data-page="487" data-line="12" id="p487.12"></span>δυνατὸν καὶ τὴν μίξιν ἐπιγνῶναι.
</p>
<p>
<span class="lb" data-page="487" data-line="13" id="p487.13"></span>Παραλύσεως σφυγμὸς μικρὸς καὶ ἀμυδρὸς καὶ βραδύς.
<span class="lb" data-page="487" data-line="14" id="p487.14"></span>καί τισι μὲν αὐτῶν ἀραιὸς, τισὶ δὲ πυκνὸς μὲν, ἀλλ’ ὑποδιαλείπων
<span class="lb" data-page="487" data-line="15" id="p487.15"></span>ἀτάκτως.
</p>
<p>
<span class="lb" data-page="487" data-line="16" id="p487.16"></span>Ἐπιληπτικῶν δὲ καὶ ἀποπληκτικῶν οἱ σφυγμοὶ παραπλήσιοι.
<span class="lb" data-page="487" data-line="17" id="p487.17"></span>ὅσα οὖν περὶ τῶν ἐπιληπτικῶν ῥηθήσεται,
<span class="lb" data-page="487" data-line="18" id="p487.18"></span>ταῦτα καὶ περὶ τῶν ἀποπληκτικῶν εἰρῆσθαι δοκεῖν χρὴ, ﻿
<span class="pb" data-page="488" id="p488"></span>
<span class="lb" data-page="488" data-line="1" id="p488.1"></span>ἐπιτεταμένα δὲ μᾶλλον. ἐν μὲν δὴ τῷ μετρίως ἐνοχλεῖσθαι,
<span class="lb" data-page="488" data-line="2" id="p488.2"></span>καὶ μηδέπω τῆς φύσεως ἱκανῶς ἰσχυρότερον εἶναι τὸ πάθος,
<span class="lb" data-page="488" data-line="3" id="p488.3"></span>οὐδεμίαν εὔδηλόν ἐστιν εὑρεῖν τροπὴν ἐν μεγέθει καὶ σφοδρότητι
<span class="lb" data-page="488" data-line="4" id="p488.4"></span>καὶ τάχει καὶ πυκνότητι καὶ σκληρότητι. μόνον δ’
<span class="lb" data-page="488" data-line="5" id="p488.5"></span>ὥσπερ τεταμένη καθ’ ἑκάτερόν ἐστιν ἡ ἀρτηρία τοῖς σπωμένοις
<span class="lb" data-page="488" data-line="6" id="p488.6"></span>εἰκότως. εἰ δ’ ἰσχυρὸν εἴη τὸ πάθος, ὡς βαρύνειν τὴν
<span class="lb" data-page="488" data-line="7" id="p488.7"></span>δύναμιν, ἀνωμαλίαν τέ τινα λαμβάνει καὶ τάσιν ἰσχυρὰν καὶ
<span class="lb" data-page="488" data-line="8" id="p488.8"></span>μικρότερος γίνεται καὶ ἀμυδρότερος καὶ ἀραιότερος. μεγάλως
<span class="lb" data-page="488" data-line="9" id="p488.9"></span>δὲ θλίψαν, καὶ καταβαλὸν τὴν δύναμιν, ἀμυδροὺς καὶ πυκνοὺς
<span class="lb" data-page="488" data-line="10" id="p488.10"></span>καὶ ταχεῖς ἐργάζεται.
</p>
<p>
<span class="lb" data-page="488" data-line="11" id="p488.11"></span>Ὁ δὲ τῶν συναγχικῶν σφυγμὸς τάσιν μέν τινα παραπλησίαν
<span class="lb" data-page="488" data-line="12" id="p488.12"></span>ἔχει τῷ σπασμῷ, μέγας δέ ἐστι καὶ κυματώδης, ὡς
<span class="lb" data-page="488" data-line="13" id="p488.13"></span>τῶν περιπνευμονικῶν. καὶ ὁπότερον ἂν ἐπ’ αὐτῷ μεγάλως
<span class="lb" data-page="488" data-line="14" id="p488.14"></span>ἐπικρατῇ, κατ’ <span class="milestone ed2page" data-n="13" data-unit="ed2page" id="ed2page.13"></span>ἐκεῖνο χρὴ προσδοκᾷν τὴν μετάπτωσιν.
<span class="lb" data-page="488" data-line="15" id="p488.15"></span>εἰ μὲν γὰρ τὸ περιπνευμονικὸν εἶδος ἐπικρατήσειεν, εἰς περιπνευμονίας,
<span class="lb" data-page="488" data-line="16" id="p488.16"></span>εἰ δὲ τὸ σπασμῶδες, εἰς σπασμὸν ἡ συνάγχη
<span class="lb" data-page="488" data-line="17" id="p488.17"></span>τελήσει· ὅσοι δ’ ἂν ἐξ αὐτῶν ἰσχυρῶς πνίγονται, μικρὸς
<span class="lb" data-page="488" data-line="18" id="p488.18"></span>τούτοις καὶ ἀραιὸς ὁ σφυγμὸς γίνεται· τελευτώντων δ’ ἤδη
<span class="lb" data-page="488" data-line="19" id="p488.19"></span>πυκνὸς καὶ ἀνώμαλος.
</p>
<span class="pb" data-page="489" id="p489"></span>
<p>
<span class="lb" data-page="489" data-line="1" id="p489.1"></span>Ὀρθοπνοίας ὀξείας σφυγμὸς ἀνώμαλος καὶ ἄτακτος καὶ
<span class="lb" data-page="489" data-line="2" id="p489.2"></span>ὑπεκλείπων. καὶ τῆς μὲν μέσης τῇ κακίᾳ πυκνὸς, τῆς δ’
<span class="lb" data-page="489" data-line="3" id="p489.3"></span>ἐσχάτως βιαίας βραδὺς καὶ ἐκλείπων· τῆς δ’ ἀναιρούσης
<span class="lb" data-page="489" data-line="4" id="p489.4"></span>ἤδη, πυκνὸς καὶ ἀμυδρός.
</p>
<p>
<span class="lb" data-page="489" data-line="5" id="p489.5"></span>Ὑστερικῆς δὲ πνίξεως <span class="milestone ed1page" data-n="7" data-unit="ed1page" id="ed1page.7"></span>ἀποτεταμένος σπασμωδῶς καὶ
<span class="lb" data-page="489" data-line="6" id="p489.6"></span>ἀραιός. τῆς δ’ ὀλεθρίας πυκνὸς καὶ ἄτακτος καὶ
<span class="lb" data-page="489" data-line="7" id="p489.7"></span>ὑπεκλείπων.
</p>
<p>
<span class="lb" data-page="489" data-line="8" id="p489.8"></span>Στόμαχος πεπονθὼς, οὕτως γὰρ καλείσθω καὶ ὑφ’
<span class="lb" data-page="489" data-line="9" id="p489.9"></span>ἡμῶν ἐν τῷ παρόντι τὸ στόμα τῆς κοιλίας διὰ τὴν τῶν πολλῶν
<span class="lb" data-page="489" data-line="10" id="p489.10"></span>συνήθειαν, οὐ καθ’ ἓν εἶδος τρέπει τὸν σφυγμόν. ἀλλ’
<span class="lb" data-page="489" data-line="11" id="p489.11"></span>ὁ μὲν φλεγμαίνων μόνον, οἵαν ἐπὶ φλεγμονῆς νευρώδους σώματος
<span class="lb" data-page="489" data-line="12" id="p489.12"></span>εἴπομεν γίνεσθαι, τὴν τροπὴν τοιαύτην ἐργάζεται.
<span class="lb" data-page="489" data-line="13" id="p489.13"></span>ὁ δὲ θλιβόμενος, ἢ δακνόμενος, ἢ ἐκλύων, ἢ ἐμετικὸς, ἢ
<span class="lb" data-page="489" data-line="14" id="p489.14"></span>ναυτιώδης, ἢ ἀνόρεκτος, ἢ ὀδυνώδης κατὰ τὸ τοῦ συμπτώματος
<span class="lb" data-page="489" data-line="15" id="p489.15"></span>εἶδος. αἱ μὲν γὰρ δήξεις καὶ οἱ ἔμετοι καὶ ναυτίαι
<span class="lb" data-page="489" data-line="16" id="p489.16"></span>καὶ οἱ λυγμοὶ καὶ οἱ ἀλυσμοὶ καὶ ἐκλύσεις ἰσχυρῶς πυκνοῦσι
<span class="lb" data-page="489" data-line="17" id="p489.17"></span>τὸν σφυγμὸν, σὺν τῷ μικρὸν καὶ ἀμυδρὸν ἐργάζεσθαι. 
<span class="pb" data-page="490" id="p490"></span>
<span class="lb" data-page="490" data-line="1" id="p490.1"></span>καί τισι μετρίως θάττονα. θλίψις δὲ μόνη χωρὶς
<span class="lb" data-page="490" data-line="2" id="p490.2"></span>τούτων τινὸς ἀραιὸν καὶ βραδὺν καὶ μικρὸν καὶ ἀμυδρόν.
<span class="lb" data-page="490" data-line="3" id="p490.3"></span>ἡ δὲ τοιαύτη θλίψις ἐπὶ τροφαῖς βαρυνούσαις γίνεται, μηδεμίαν
<span class="lb" data-page="490" data-line="4" id="p490.4"></span>ἐχούσαις ἰσχυρὰν δύναμιν, ἀλλὰ τῷ ποσῷ μόνῳ διοχλούσαις,
<span class="lb" data-page="490" data-line="5" id="p490.5"></span>καί τισι ὑγροῖς συῤῥυεῖσιν εἰς αὐτὸν ἀδήκτοις.
<span class="lb" data-page="490" data-line="6" id="p490.6"></span>εἰ δὲ καὶ ψύχοιτο πρὸς αὐτῶν, τότε δὴ καὶ μάλιστα τοιοῦτος
<span class="lb" data-page="490" data-line="7" id="p490.7"></span>ὁ σφυγμὸς ἔσται. καὶ ὁ τῶν βουλιμιώντων δὲ τοιοῦτός
<span class="lb" data-page="490" data-line="8" id="p490.8"></span>ἐστιν. αἱ μὲν οὖν εἰς πυκνότητα τρέπουσαι διαθέσεις,
<span class="lb" data-page="490" data-line="9" id="p490.9"></span>ἅπασαι χρονίζουσαι, ἢ καὶ σφοδρότεραι γινόμεναι, τὸν σκωληκίζοντα
<span class="lb" data-page="490" data-line="10" id="p490.10"></span>σφυγμὸν ἐργάζονται. αἱ δὲ εἰς ἀραιότητα πρὸς
<span class="lb" data-page="490" data-line="11" id="p490.11"></span>τῷ τὰς εἰρημένας διαφορὰς ἐπιτείνειν τοιοῦτόν τι σὺν αὐτοῖς
<span class="lb" data-page="490" data-line="12" id="p490.12"></span>εἶδος ἐν τῇ καθ’ ἕνα σφυγμὸν ἀνωμαλίᾳ γεννῶσιν, ὡς εἰς
<span class="lb" data-page="490" data-line="13" id="p490.13"></span>πολλὰ δοκεῖν τετρῆσθαι τὸ σῶμα τῆς ἀρτηρίας, ὡς μηδὲν
<span class="lb" data-page="490" data-line="14" id="p490.14"></span>συνεχὲς δοκεῖν εἶναι, ἀλλ’ οἷον ψάμμου προσπεσούσης αἴσθησιν
<span class="lb" data-page="490" data-line="15" id="p490.15"></span>γίνεσθαι τῇ ἁφῇ κατὰ τὴν διαστολήν.
</p>
<p>
<span class="lb" data-page="490" data-line="16" id="p490.16"></span>Ὑδέρων ὁ σφυγμὸς τοῦ μὲν ἀσκίτου μακρὸς καὶ πυκνὸς
<span class="lb" data-page="490" data-line="17" id="p490.17"></span>καὶ ὑπόσκληρος σύν τινι τάσει· τοῦ δὲ τυμπανίτου μακρότερος, 
<span class="pb" data-page="491" id="p491"></span>
<span class="lb" data-page="491" data-line="1" id="p491.1"></span>οὐκ ἄῤῥωστος, θάττων, πυκνὸς, ὑπόσκληρος, σύν
<span class="lb" data-page="491" data-line="2" id="p491.2"></span>τινι τάσει· τοῦ δὲ ἀνὰ σάρκα κυματώδης πλατύτερος καὶ
<span class="lb" data-page="491" data-line="3" id="p491.3"></span>μαλακός.
</p>
<p>
<span class="lb" data-page="491" data-line="4" id="p491.4"></span>Ἐλεφαντιώντων σφυγμὸς μικρὸς καὶ ἄῤῥωστος καὶ βραδὺς
<span class="lb" data-page="491" data-line="5" id="p491.5"></span>καὶ πυκνός.
</p>
<p>
<span class="lb" data-page="491" data-line="6" id="p491.6"></span>Ἰκτεριώντων σφυγμὸς ἄνευ πυρετοῦ μικρότερος, πυκνότερος,
<span class="lb" data-page="491" data-line="7" id="p491.7"></span>σκληρότερος, οὐκ ἀμυδρὸς, οὐ τάχυς.
</p>
<p>
<span class="lb" data-page="491" data-line="8" id="p491.8"></span>Τῶν δὲ ἐλλέβορον εἰληφότων, ὀλίγον μὲν πρὸ τῶν
<span class="lb" data-page="491" data-line="9" id="p491.9"></span>ἐμέτων, ἡνίκα ἂν θλίβωνται, πλατὺς, ἀραιὸς, ἀμυδρότερος
<span class="lb" data-page="491" data-line="10" id="p491.10"></span>καὶ βραδύτερος· ἐμούντων δὲ καὶ σπαραττομένων ἀνώμαλος
<span class="lb" data-page="491" data-line="11" id="p491.11"></span>καὶ ἄτακτος. ἤδη δὲ καὶ βελτιόνων γινομένων τεταγμένος
<span class="lb" data-page="491" data-line="12" id="p491.12"></span>μὲν, ἀλλὰ καὶ ἔτι ἀνώμαλος, ἧττον δὲ ἢ πρόσθεν.
<span class="lb" data-page="491" data-line="13" id="p491.13"></span>ἐγγὺς δὲ τοῦ κατὰ φύσιν ἐλθόντων ὁμαλὸς καὶ μείζων τοῦ
<span class="lb" data-page="491" data-line="14" id="p491.14"></span>πρόσθεν καὶ σφοδρότερος. ὅσοι δὲ ἐξ αὐτῶν συγκόπτονται
<span class="lb" data-page="491" data-line="15" id="p491.15"></span>καὶ σπῶνται καὶ λύζουσι, μικρὸς τούτοις καὶ ἀμυδρὸς
<span class="lb" data-page="491" data-line="16" id="p491.16"></span>καὶ ἄτακτος ὁ σφυγμὸς καὶ θάττων καὶ πυκνὸς
<span class="lb" data-page="491" data-line="17" id="p491.17"></span>ἄγαν. τοῖς δὲ πνιγομένοις αὐτῶν μικρὸς καὶ ἀμυδρὸς 
<span class="pb" data-page="492" id="p492"></span>
<span class="lb" data-page="492" data-line="1" id="p492.1"></span>καὶ ἄτακτος καὶ ἀνώμαλος, οὐ μὴν πυκνὸς, οὐδὲ ταχὺς,
<span class="lb" data-page="492" data-line="2" id="p492.2"></span>ἀλλ’ ἐπιβραδύνων μᾶλλον. ἐμφαίνει δέ τι καὶ κυματῶδες
<span class="lb" data-page="492" data-line="3" id="p492.3"></span>καὶ πλατὺ καί ποτε καὶ τάσιν τινὰ τῆς ἀρτηρίας βραχεῖαν. 
</p>
</section>
</section>
</article>
