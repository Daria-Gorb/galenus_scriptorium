<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg013.1st1K-grc1.xml">De venarum arteriarumque dissectione</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg013.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">2</span>, <span class="biblScope">1</span>, <span class="biblScope">4</span>, <span class="biblScope">779-830</span>, <span class="date" rel="-">1821</span>
</span>. </span>
<a href="https://hdl.handle.net/2027/chi.17443628">HathiTrust</a>
</span>
</p>
</div>
</header>
<section id="s">
<span class="pb" data-page="779" id="p779"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΦΛΕΒΩΝ ΚΑΙ
<br/>ΑΡΤΗΡΙΩΝ ΑΝΑΤΟΜΗΣ.
</h1>
<p>
<span class="lb" data-page="779" data-line="1" id="p779.1"></span>Σύνοψιν φλεβῶν καὶ ἀρτηριῶν ἀνατομῆς,
<span class="lb" data-page="779" data-line="2" id="p779.2"></span>Ἀντίσθενες φίλτατε, βουληθέντι σοι παρ’ ἐμοῦ δοθῆναι
<span class="lb" data-page="779" data-line="3" id="p779.3"></span>μνήμης ἕνεκεν ὧν ἐθεάσω δεικνυμένων ἐν πιθήκου σώματι,
<span class="lb" data-page="779" data-line="4" id="p779.4"></span>διὰ τούτου τοῦ λόγου πεποίημαι. ἡ δὲ ἀκριβεστέρα ἐξήγησις
<span class="lb" data-page="779" data-line="5" id="p779.5"></span>οὐ τούτων μόνων, ἀλλὰ καὶ τῶν ἄλλων ἁπάντων
<span class="lb" data-page="779" data-line="6" id="p779.6"></span>μορίων, ἐν ταῖς ἀνατομικαῖς ἐγχειρήσεσι λέγεται. νυνὶ δὲ,
<span class="lb" data-page="779" data-line="7" id="p779.7"></span>ἵνα καὶ σαφὴς ὁ λόγος γένοιτο, δένδρου πρέμνον ἐννόησόν 
<span class="pb" data-page="780" id="p780"></span>
<span class="lb" data-page="780" data-line="1" id="p780.1"></span>τι κάτω μὲν εἰς πολλὰς ῥίζας, ἄνω δὲ εἰς ἀκρέμονας σχιζομένου.
<span class="lb" data-page="780" data-line="2" id="p780.2"></span>οὕτω γὰρ οὐχ Ἱπποκράτης μόνος, ἀλλὰ καὶ οἱ
<span class="lb" data-page="780" data-line="3" id="p780.3"></span>μετ’ αὐτὸν οἱ δοκιμώτατοι τῶν ἀνατομικῶν εἰκάζουσιν. αἱ
<span class="lb" data-page="780" data-line="4" id="p780.4"></span>μὲν οὖν εἰς τὴν γαστέρα καὶ ἔντερα καθήκουσαι φλέβες
<span class="lb" data-page="780" data-line="5" id="p780.5"></span>ἀνάλογοι ῥίζαις εἰσίν· ἣν δὲ ὀνομάζουσιν ἡπατῖτίν τε καὶ
<span class="lb" data-page="780" data-line="6" id="p780.6"></span>κοίλην, οἷόν τι πρέμνον ἁπασῶν ὑπάρχει τῶν καθ’ ὅλον τὸ
<span class="lb" data-page="780" data-line="7" id="p780.7"></span>σῶμα φλεβῶν. οὕτω δὲ καὶ τῶν ἀρτηριῶν ἐκ τῆς καρδίας
<span class="lb" data-page="780" data-line="8" id="p780.8"></span>πεφυκυιῶν αἱ μὲν εἰς τὸν πνεύμονα κατασχιζόμεναι ῥίζαις
<span class="lb" data-page="780" data-line="9" id="p780.9"></span>τισὶν ἐοίκασιν· ἣν δὲ Ἀριστοτέλης μὲν ἀορτὴν, οἱ δὲ ἄλλοι
<span class="lb" data-page="780" data-line="10" id="p780.10"></span>ἀρτηρίαν μεγάλην ὀνομάζουσιν, ἀνάλογός ἐστι καὶ αὐτὴ
<span class="lb" data-page="780" data-line="11" id="p780.11"></span>στελέχει φυτοῦ. πρῶτον οὖν σε τῶν ἑπτὰ κατὰ τὴν γαστέρα
<span class="lb" data-page="780" data-line="12" id="p780.12"></span>καθηκουσῶν ἀναμνήσω, μίαν ἀρχὴν ἐχουσῶν ἁπασῶν ἐκεῖνο
<span class="lb" data-page="780" data-line="13" id="p780.13"></span>τὸ μέρος τοῦ ἥπατος, ὃ καλοῦσι πύλας. ἐντεῦθεν γὰρ ἐκφυομένη
<span class="lb" data-page="780" data-line="14" id="p780.14"></span>μεγάλη τις φλὲψ ἀποτείνεται λοξὴ πρός τε τὰ
<span class="lb" data-page="780" data-line="15" id="p780.15"></span>κάτω καὶ ἄλλα τοῦ ζώου μόρια, κατὰ μέσην πως μάλιστα
<span class="lb" data-page="780" data-line="16" id="p780.16"></span>τὴν δωδεκαδάκτυλον ὑπὸ Ἡροφίλου καλουμένην ἔκφυσιν. 
<span class="pb" data-page="781" id="p781"></span>
<span class="lb" data-page="781" data-line="1" id="p781.1"></span>ὀνομάζει δ’ οὕτως ἐκεῖνος τὴν ἀρχὴν τοῦ ἐντέρου, πρὶν εἰς
<span class="lb" data-page="781" data-line="2" id="p781.2"></span>ἕλικας ἑλίττεσθαι. καὶ μὲν δὴ καὶ δίδωσι ταύτῃ πρώτην
<span class="lb" data-page="781" data-line="3" id="p781.3"></span>βραχεῖάν τινα φλέβα, μόνην ἐπ’ ἐνίων φαινομένην, ὡς τὸ
<span class="lb" data-page="781" data-line="4" id="p781.4"></span>πολὺ δὲ καὶ σὺν ἄλλαις τριχοειδέσι τῇ λεπτότητι, πρός τε
<span class="lb" data-page="781" data-line="5" id="p781.5"></span>τὴν ἔκφυσιν ἰούσαις καὶ τὸ πάγκρεας, ὅπερ ἔνιοι καλλίκρεας
<span class="lb" data-page="781" data-line="6" id="p781.6"></span>ὀνομάζουσι. ἀδὴν δ’ ἐστὶν οὗτος ὑποβεβλημένος
<span class="lb" data-page="781" data-line="7" id="p781.7"></span>ταῖς ἐνταῦθα κατασχιζομέναις ἀρτηρίαις καὶ φλεψίν. καὶ
<span class="lb" data-page="781" data-line="8" id="p781.8"></span>ἄλλη δέ τις φλὲψ μικρὰ πρὸς τὸν πυλωρὸν ἀναφερομένη
<span class="lb" data-page="781" data-line="9" id="p781.9"></span>
<span class="milestone ed2page" data-n="226" data-unit="ed2page" id="ed2page.226"></span>τῷ περὶ τοῦτον καὶ πρὸ τούτου μέρει τῆς γαστρὸς
<span class="lb" data-page="781" data-line="10" id="p781.10"></span>διασπείρεται. τῶν δὲ ἀξιολόγων ἀποφύσεων τῆς ἐπὶ πύλας
<span class="lb" data-page="781" data-line="11" id="p781.11"></span>φλεβὸς πρώτη μέν ἐστιν ἡ εἰς τὸ σιμὸν τῆς γαστρὸς φερομένη,
<span class="lb" data-page="781" data-line="12" id="p781.12"></span>δευτέρα δὲ ἡ εἰς τὸν σπλῆνα. τισὶ μέντοι τῶν
<span class="lb" data-page="781" data-line="13" id="p781.13"></span>πιθήκων ἡ μὲν ἀπόφυσίς ἐστι μία, σχίζεται δὲ αὐτίκα
<span class="lb" data-page="781" data-line="14" id="p781.14"></span>δίχα, καὶ τὸ μὲν ἕτερον ἐπὶ τὴν γαστέρα, τὸ δὲ ἕτερον
<span class="lb" data-page="781" data-line="15" id="p781.15"></span>ἐπὶ τὸν σπλῆνα φέρεται. καὶ μὴν ὁπότε δύο εἰσὶν αἱ φλέβες,
<span class="lb" data-page="781" data-line="16" id="p781.16"></span>αὗται καὶ τότε ψαύουσιν ἀλλήλων κατὰ τὴν ἔκφυσιν.
<span class="lb" data-page="781" data-line="17" id="p781.17"></span>ἡ μὲν οὖν ἐπὶ τὸ σιμὸν τῆς γαστρὸς ἰοῦσα πλησίον ἐκφύεται
<span class="lb" data-page="781" data-line="18" id="p781.18"></span>τοῦ πυλωροῦ. καλεῖται δ’ οὕτω τὸ κάτω πέρας 
<span class="pb" data-page="782" id="p782"></span>
<span class="lb" data-page="782" data-line="1" id="p782.1"></span>αὐτῆς, ἐν τοῖς δεξιοῖς μέρεσι κείμενον ἐγγὺς τοῦ ἥπατος·
<span class="lb" data-page="782" data-line="2" id="p782.2"></span>ἱκανῶς γάρ ἐστι λοξὴ τὴν θέσιν ἐν τοῖς ζώοις τούτοις ἡ
<span class="lb" data-page="782" data-line="3" id="p782.3"></span>κοιλία. κατασχίζεται δὲ οὐκ ἔτ’ εἴσω παρ’ αὐτῆς τὸ σιμὸν
<span class="lb" data-page="782" data-line="4" id="p782.4"></span>ἡ φλὲψ ἥδε. τὰ γὰρ ἐν τοῖς ἀριστεροῖς πάντα μέχρι τῆς
<span class="lb" data-page="782" data-line="5" id="p782.5"></span>κατὰ τὸν στόμαχον ἐκφύσεως ἕτεραι διαπλέκουσι φλέβες
<span class="lb" data-page="782" data-line="6" id="p782.6"></span>ἀπεσχισμέναι τῆς ἐπὶ τὸν σπλῆνα φερομένης. ἱκανῶς γὰρ
<span class="lb" data-page="782" data-line="7" id="p782.7"></span>αὕτη μικρὰς καὶ πολλὰς ἐν τῇ διόδῳ τριχοειδεῖς φλέβας
<span class="lb" data-page="782" data-line="8" id="p782.8"></span>εἰς τὸ πάγκρεας ἐκφύει. ἔπειτα, ἂν ἤδη πλησίον ᾖ τοῦ
<span class="lb" data-page="782" data-line="9" id="p782.9"></span>σπληνὸς, ἀξιόλογον ἀπόφυσιν ἑαυτῆς ἐπὶ τὰ σιμὰ πέμπει
<span class="lb" data-page="782" data-line="10" id="p782.10"></span>τῆς γαστρός. ὅσον δὲ αὐτῆς ἐπιβαίνει τῷ σπληνὶ, κατὰ
<span class="lb" data-page="782" data-line="11" id="p782.11"></span>τὸ μέσον αὐτοῦ μάλιστα τὴν θέσιν ἔχει, κᾄπειτα ἐνταῦθα
<span class="lb" data-page="782" data-line="12" id="p782.12"></span>διασχιζόμενον ὅλῳ τῷ σιμῷ τοῦ σπλάγχνου μετέωρον ὑποφέρεται,
<span class="lb" data-page="782" data-line="13" id="p782.13"></span>πολλὰς εἰς αὐτὸν οἷον ῥίζας τινὰς ἐμβαλών. οὐ
<span class="lb" data-page="782" data-line="14" id="p782.14"></span>μὴν ἐνταῦθά γε κατασχίζεται πᾶν, ἀλλ’ ἱκανῶς ἀξιόλογον
<span class="lb" data-page="782" data-line="15" id="p782.15"></span>ἑκάτερόν ἐστι τῶν περάτων αὐτοῦ. καὶ τοίνυν καὶ φέρεται
<span class="lb" data-page="782" data-line="16" id="p782.16"></span>τὸ μὲν ἀπὸ τῆς κεφαλῆς τοῦ σπληνὸς ἐπὶ τὰ κυρτὰ τῆς
<span class="lb" data-page="782" data-line="17" id="p782.17"></span>γαστρὸς, τὸ δὲ ἀπὸ τῆς τελευτῆς εἰς τὴν ἀριστερὰν ἐπιπλόου
<span class="lb" data-page="782" data-line="18" id="p782.18"></span>μοῖραν· ἐπίπλουν δὲ λέγειν ἢ ἐπίπλοον οὐ διοίσει. 
<span class="pb" data-page="783" id="p783"></span>
<span class="lb" data-page="783" data-line="1" id="p783.1"></span>ταῦτα μὲν οὖν ὡς τὸ πολὺ φαίνεται. σπανίως δέ ποτε, καὶ
<span class="lb" data-page="783" data-line="2" id="p783.2"></span>πρὶν ἐπὶ τὴν κεφαλὴν ἐλθεῖν τοῦ σπληνὸς, ἡ μεγάλη φλὲψ
<span class="lb" data-page="783" data-line="3" id="p783.3"></span>ἀναφέρεται πρὸς τὰ κυρτὰ τῆς γαστρὸς, ἀποφύσεις ἑαυτῆς
<span class="lb" data-page="783" data-line="4" id="p783.4"></span>πρός τε τοὐπίλοιπον τοῦ σπληνὸς φέρουσα καὶ πρὸς τὰ
<span class="lb" data-page="783" data-line="5" id="p783.5"></span>σιμὰ τῆς γαστρὸς ἄχρι τοῦ στόματος αὐτῆς. τρίτη δ’ ἐπὶ
<span class="lb" data-page="783" data-line="6" id="p783.6"></span>ταῖς εἰρημέναις ἀποφύεται τῆς μεγάλης φλεβὸς, ὁμοίως
<span class="lb" data-page="783" data-line="7" id="p783.7"></span>ἐκείναις εἰς τὰ ἀριστερὰ μέρη διαπλέκουσα τὸ τελευταῖον μεσεντέριον
<span class="lb" data-page="783" data-line="8" id="p783.8"></span>τῶν μεγάλων ἐντέρων ἄχρι τῆς ἕδρας, ὥσπερ γε
<span class="lb" data-page="783" data-line="9" id="p783.9"></span>καὶ μετ’ αὐτὴν ἑτέρα τις ἐκ τῶν δεξιῶν μερῶν τῆς μεγάλης
<span class="lb" data-page="783" data-line="10" id="p783.10"></span>φλεβὸς ἀποφυομένη παρὰ τὸν πυλωρὸν ἀναφέρεται
<span class="lb" data-page="783" data-line="11" id="p783.11"></span>πρὸς τὸ κυρτὸν τῆς γαστρός. ἀποφύσεις δὲ αὐτῆς ἀνιούσης
<span class="lb" data-page="783" data-line="12" id="p783.12"></span>εἰς τοὐπίπλοον γίνονται κατὰ τὸ δεξιὸν αὐτοῦ μέρος,
<span class="lb" data-page="783" data-line="13" id="p783.13"></span>ὁποῖόν τε μάλιστα θέσιν ἀντικειμένην ἔχουσαι τῇ μικρὸν
<span class="lb" data-page="783" data-line="14" id="p783.14"></span>ἔμπροσθεν ἀπὸ τῆς τελευτῆς τοῦ σπληνὸς εἰς αὐτὸ φέρεσθαι
<span class="lb" data-page="783" data-line="15" id="p783.15"></span>λελεγμένῃ. καὶ μετ’ αὐτὴν δὲ φλὲψ ἄλλη τῆς <span class="milestone ed1page" data-n="198" data-unit="ed1page" id="ed1page.198"></span>μεγάλης
<span class="lb" data-page="783" data-line="16" id="p783.16"></span>ἀποφύεται φλεβὸς ἐν τοῖς δεξιοῖς μέρεσιν αὐτῆς,
<span class="lb" data-page="783" data-line="17" id="p783.17"></span>εἰς τὸ ταύτῃ τοῦ κώλου μεσεντέριον κατασχιζομένη. τὸ δ’
<span class="lb" data-page="783" data-line="18" id="p783.18"></span>ὑπόλοιπον ἅπαν τῆς φλεβὸς, ἣν ἀπὸ τῶν πυλῶν ἔφην ﻿
<span class="pb" data-page="784" id="p784"></span>
<span class="lb" data-page="784" data-line="1" id="p784.1"></span>ὁρμᾶσθαι, πρὸς τὸ μέσον ἥκει τῶν προειρημένων δύο μεσεντερίων,
<span class="lb" data-page="784" data-line="2" id="p784.2"></span>ὃ δὴ καὶ πλείστας ἔχει φλέβας, εἰς πρώτην μὲν
<span class="lb" data-page="784" data-line="3" id="p784.3"></span>τὴν νῆστιν, εἶθ’ ἑξῆς τὸ λεπτὸν ἔντερον ἅπαν κατασχιζόμενον.
<span class="lb" data-page="784" data-line="4" id="p784.4"></span>ἡ τελευτὴ δ’ αὐτοῦ τό τε τυφλὸν ἔντερον διαπλέκει
<span class="lb" data-page="784" data-line="5" id="p784.5"></span>καί τι μέρος μικρὸν τοῦ συνάπτοντος αὐτῷ κώλου.
<span class="lb" data-page="784" data-line="6" id="p784.6"></span>αὕτη μὲν ἡ νομὴ τῆς ἀπὸ πυλῶν φλεβὸς εἰς ἔντερα καὶ
<span class="lb" data-page="784" data-line="7" id="p784.7"></span>σπλῆνα καὶ γαστέρα. καὶ μὲν δὴ καὶ αἱ τοῦ ἐπιπλόου
<span class="lb" data-page="784" data-line="8" id="p784.8"></span>φλέβες ἅπασαι τούτων τῶν φλεβῶν ἀποβλαστήματά εἰσιν,
<span class="lb" data-page="784" data-line="9" id="p784.9"></span>αἱ μὲν ἐν τοῖς ἀριστεροῖς αὐτοῦ καὶ δεξιοῖς μέρεσιν, ὡς
<span class="lb" data-page="784" data-line="10" id="p784.10"></span>ὀλίγον ἔμπροσθεν εἶπον, αἱ δὲ τῆς ἐμπροσθίας τε καὶ
<span class="lb" data-page="784" data-line="11" id="p784.11"></span>μέσης χώρας, ἐκ τῶν κατὰ τὰ κυρτὰ τῆς γαστρός. αἱ δὲ
<span class="lb" data-page="784" data-line="12" id="p784.12"></span>τῆς ὑποβεβλημένης ταύτῃ, μικραὶ παντελῶς ὑπάρχουσαι,
<span class="lb" data-page="784" data-line="13" id="p784.13"></span>τὴν <span class="milestone ed2page" data-n="227" data-unit="ed2page" id="ed2page.227"></span>γένεσιν ἐκ τῶν κατὰ τὰ σιμὰ τῆς γαστρὸς ἔχουσι
<span class="lb" data-page="784" data-line="14" id="p784.14"></span>φλεβῶν. ἀναμιμνήσκω δέ σε καὶ ὅτι τῶν τὸ κυρτὸν τῆς
<span class="lb" data-page="784" data-line="15" id="p784.15"></span>γαστρὸς διαπλεκουσῶν φλεβῶν δύο οὐσῶν ὡς ὀλίγον ἔμπροσθεν
<span class="lb" data-page="784" data-line="16" id="p784.16"></span>εἴρηται, τὰ πέρατα συνάπτεται πρὸς ἄλληλα, καὶ ὅτι
<span class="lb" data-page="784" data-line="17" id="p784.17"></span>μετέωρος ἑκατέρα τῶνδε τῶν φλεβῶν ὑμέσιν ἐποχουμένη 
<span class="pb" data-page="785" id="p785"></span>
<span class="lb" data-page="785" data-line="1" id="p785.1"></span>τισὶν ἐκπεριέρχεται τὸ κυρτὸν τῆς γαστρός. οὐ μὴν αἵ γε
<span class="lb" data-page="785" data-line="2" id="p785.2"></span>κατὰ τὸ σιμὸν αὐτῆς, ἀλλ’ ἄντικρυς αὐτῷ τῷ τῆς γαστρὸς
<span class="lb" data-page="785" data-line="3" id="p785.3"></span>ἐκφυόμεναι σώματι τὴν σχέσιν ἐν ἐκείνῳ ποιοῦνται. τοῦ
<span class="lb" data-page="785" data-line="4" id="p785.4"></span>μέντοι σπληνὸς ἡ φλὲψ ὁμοίως ταῖς κατὰ τὰ κυρτὰ τῆς
<span class="lb" data-page="785" data-line="5" id="p785.5"></span>γαστρὸς ὑμέσιν ὀχουμένη τὸ σιμὸν πᾶν ὑπελήλυθεν. εἰσὶ
<span class="lb" data-page="785" data-line="6" id="p785.6"></span>δὲ καὶ ἄλλαι φλέβες ἐν τῷ τῶν μικρῶν ἐντέρων μεσεντερίῳ
<span class="lb" data-page="785" data-line="7" id="p785.7"></span>τῷ μέσῳ, περαίνουσαι πρὸς ἀδένας τινὰς ἐνταυθοῖ κειμένους.
<span class="lb" data-page="785" data-line="8" id="p785.8"></span>τῆς δὲ μεγάλης φλεβὸς τῆς ἐπὶ πύλας, ἧς ἀποβλαστήματά
<span class="lb" data-page="785" data-line="9" id="p785.9"></span>εἰσιν αἱ προειρημέναι πᾶσαι, καὶ ἄλλαι τινὲς ἀποφύονται,
<span class="lb" data-page="785" data-line="10" id="p785.10"></span>τοσαῦται τὸν ἀριθμὸν, ὅσοι περ ἂν ὦσιν οἱ
<span class="lb" data-page="785" data-line="11" id="p785.11"></span>λοβοὶ τοῦ ἥπατος· εἰς ἕκαστον γὰρ αὐτῶν κατασχίζεται μία.
<span class="lb" data-page="785" data-line="12" id="p785.12"></span>καὶ τοίνυν ἡ τροφὴ διὰ μὲν τῶν εἰς τὴν γαστέρα καὶ τὰ
<span class="lb" data-page="785" data-line="13" id="p785.13"></span>ἔντερα καθηκουσῶν φλεβῶν ἐπὶ τὰς πύλας ἀναφέρεται
<span class="lb" data-page="785" data-line="14" id="p785.14"></span>ταύτας· διό μοι καὶ δοκοῦσιν οἱ ἀρχαῖοι προσαγορεῦσαι τὸ
<span class="lb" data-page="785" data-line="15" id="p785.15"></span>χωρίον οὕτως· ἐντεῦθεν δὲ εἰς ὅλον τὸ ἧπαρ ἀφικνεῖται
<span class="lb" data-page="785" data-line="16" id="p785.16"></span>φερομένη διὰ τῶν εἰς τοὺς λοβοὺς αὐτοῦ κατασχιζομένων
<span class="lb" data-page="785" data-line="17" id="p785.17"></span>φλεβῶν. 
</p>
</section>
<section id="s2" title="Chapter 2">
<p>
<span class="lb" data-page="785" data-line="18" id="p785.18"></span>Ἐντεῦθεν δὲ αὖθις εἰς ἑτέρας μεταλαμβάνεται 
<span class="pb" data-page="786" id="p786"></span>
<span class="lb" data-page="786" data-line="1" id="p786.1"></span>φλέβας, ἐν μὲν τοῖς κυρτοῖς τοῦ ἥπατος τεταγμένας,
<span class="lb" data-page="786" data-line="2" id="p786.2"></span>ἀποφυομένας δὲ ἄλλης μεγίστης φλεβὸς, ἣν δι’ αὐτὸ
<span class="lb" data-page="786" data-line="3" id="p786.3"></span>τοῦτο κοίλην ὀνομάζουσιν. ἀπὸ ταύτης δὲ καὶ αἱ εἰς ὅλον
<span class="lb" data-page="786" data-line="4" id="p786.4"></span>τὸ σῶμα παράγουσαι τὸ αἷμα φλέβες διεκφύονται. ἐκπίπτουσα
<span class="lb" data-page="786" data-line="5" id="p786.5"></span>γὰρ ἑκατέρως τοῦ ἥπατος, ἄνω μὲν ἐκ τῶν φρενῶν
<span class="lb" data-page="786" data-line="6" id="p786.6"></span>ἐπὶ τὴν καρδίαν ἀναφέρεται, κάτω δὲ ἐπὶ τὴν ῥάχιν κατακάμπτεται,
<span class="lb" data-page="786" data-line="7" id="p786.7"></span>κᾀνταῦθα ἐπιβαίνει τῇ μεγάλῃ ἀρτηρίᾳ, τῇ
<span class="lb" data-page="786" data-line="8" id="p786.8"></span>ἀπὸ τῆς καρδίας, ὀλίγον ἀνωτέρω τῶν φρενῶν. ἀποφύονται
<span class="lb" data-page="786" data-line="9" id="p786.9"></span>δὲ φλέβες, ἀπὸ μὲν τῆς ἄνω φερομένης αἵδε. πρώτη μὲν
<span class="lb" data-page="786" data-line="10" id="p786.10"></span>συζυγία κατ’ αὐτὰς τὰς φρένας. εἶθ’ ἑξῆς τριχοειδεῖς τινες
<span class="lb" data-page="786" data-line="11" id="p786.11"></span>πλείους εἴς τε τοὺς διαφράττοντας ὑμένας τὸν θώρακα
<span class="lb" data-page="786" data-line="12" id="p786.12"></span>καὶ τὸν περικάρδιον χιτῶνα. μετ’ αὐτὰς δ’ ἱκανῶς ἀξιόλογος
<span class="lb" data-page="786" data-line="13" id="p786.13"></span>εἰς τὸ τῆς καρδίας οὖς τὸ δεξιόν· ἐκ δὲ τοῦ ὠτὸς εἴς τε
<span class="lb" data-page="786" data-line="14" id="p786.14"></span>τὴν δεξιὰν κοιλίαν τῆς καρδίας τὴν μεγάλην, κᾀκ ταύτης
<span class="lb" data-page="786" data-line="15" id="p786.15"></span>εἰς τὸν πνεύμονα, τὸν αὐτὸν ἔχουσα χιτῶνα τῷ τῶν ἀρτηριῶν.
<span class="lb" data-page="786" data-line="16" id="p786.16"></span>καί τις ἄλλη μικροτάτη κατὰ τὴν ἐκτὸς ἐπιφάνειαν
<span class="lb" data-page="786" data-line="17" id="p786.17"></span>τῆς καρδίας, εἰς ὅλον τὸ σπλάγχνον διασπειρομένη. κατὰ 
<span class="pb" data-page="787" id="p787"></span>
<span class="lb" data-page="787" data-line="1" id="p787.1"></span>δὲ τὸν αὐτὸν τρόπον ἐπὶ μὲν τῶν πλείστων ζώων εἰς τὰ
<span class="lb" data-page="787" data-line="2" id="p787.2"></span>τοῦ θώρακος ἀριστερὰ μέρη φέρεται φλὲψ, ἐπιβαίνουσα τῷ
<span class="lb" data-page="787" data-line="3" id="p787.3"></span>πέμπτῳ τοῦ μεταφρένου σπονδύλῳ. τοῖς πιθήκοις δ’ ἀνωτέρω
<span class="lb" data-page="787" data-line="4" id="p787.4"></span>βραχὺ τοῦ τῆς καρδίας ὠτὸς ἐν τοῖς δεξιοῖς φλὲψ αὕτη
<span class="lb" data-page="787" data-line="5" id="p787.5"></span>τέτακται, καταφερομένη μὲν ὁμοίως κατὰ τὴν ῥάχιν, εἰς
<span class="lb" data-page="787" data-line="6" id="p787.6"></span>ἅπαντα δὲ διανεμομένη τὸν θώρακα, πλὴν δυοῖν, ἔστι δ’
<span class="lb" data-page="787" data-line="7" id="p787.7"></span>ὅτε τριῶν τῶν πρώτων μεσοπλευρίων. παρελθοῦσα γὰρ ἡ
<span class="lb" data-page="787" data-line="8" id="p787.8"></span>κοίλη τὴν καρδίαν ἐπὶ τὰς σφαγὰς ἀναφέρεται, πρώτην
<span class="lb" data-page="787" data-line="9" id="p787.9"></span>μὲν τὴν εἰρημένην ἀποφύουσα φλέβα, μικρὰς δὲ ἄλλας
<span class="lb" data-page="787" data-line="10" id="p787.10"></span>ἐφεξῆς, τὰς μὲν ἀραχνοειδεῖς, τὰς δὲ τριχοειδεῖς ἐπιπέμπουσα
<span class="lb" data-page="787" data-line="11" id="p787.11"></span>τοῖς διαφράττουσιν ὑμέσιν τὸν θώρακα καὶ τῷ καλουμένῳ
<span class="lb" data-page="787" data-line="12" id="p787.12"></span>θυμῷ. πλησίον δὲ ἤδη τῶν σφαγῶν γενομένη
<span class="lb" data-page="787" data-line="13" id="p787.13"></span>δίχα σχίζεται, καὶ τῶν μορίων αὐτῆς ἑκάτερον ἐγκλινόμενον
<span class="lb" data-page="787" data-line="14" id="p787.14"></span>λοξὸν ἐπὶ τὰ πλάγια βραχὺ τῆς μέσης ἀφίσταται χώρας.
<span class="lb" data-page="787" data-line="15" id="p787.15"></span>ἐφ’ ἑκάτερα δὲ πρὸς τὴν κατ’ αὐτὰς κλεῖδα ἀναφερόμεναι,
<span class="lb" data-page="787" data-line="16" id="p787.16"></span>ἐν τῇ μεταξὺ φορᾷ τῶν τε ἐπὶ τὰ πρόσω τοῦ θώρακος
<span class="lb" data-page="787" data-line="17" id="p787.17"></span>ἐρχομένων φλεβῶν εἰσὶν <span class="milestone ed2page" data-n="228" data-unit="ed2page" id="ed2page.228"></span>αἱ ῥίζαι. καὶ μετὰ ταῦτα
<span class="lb" data-page="787" data-line="18" id="p787.18"></span>ἄλλη συζυγία φλεβῶν μεγάλων σχιζομένων τά τε ἄνω μεσοπλεύρια 
<span class="pb" data-page="788" id="p788"></span>
<span class="lb" data-page="788" data-line="1" id="p788.1"></span>τοῦ θώρακος τρέφει καὶ τὰ περὶ τὰς ὠμοπλάτας
<span class="lb" data-page="788" data-line="2" id="p788.2"></span>χωρία καί τινας τῶν ἐν τῷ τραχήλῳ διὰ βάθους μυῶν.
<span class="lb" data-page="788" data-line="3" id="p788.3"></span>ἀπὸ τούτων δὲ τῶν φλεβῶν καὶ αἱ κατὰ τοὺς ἓξ τοῦ τραχήλου
<span class="lb" data-page="788" data-line="4" id="p788.4"></span>σπονδύλους ἐμπίπτουσαι τοῖς τρήμασιν αὐτῶν φλέβες
<span class="lb" data-page="788" data-line="5" id="p788.5"></span>ἀναφέρονται μέχρι τῆς κεφαλῆς. καὶ μέντοι καὶ τὸ
<span class="lb" data-page="788" data-line="6" id="p788.6"></span>λοιπὸν ἅπαν, ὅσον πλεῖστόν ἐστιν, ἐπὶ τὰς μασχάλας ἀνατείνεται.
<span class="lb" data-page="788" data-line="7" id="p788.7"></span>περὶ τῆς φλεβὸς, ἑκατέρωθεν οὔσης δηλονότι
<span class="lb" data-page="788" data-line="8" id="p788.8"></span>μιᾶς, ὥσπερ καὶ περὶ τῶν ἄλλων, ἡ μὲν ἀκριβεστέρα διήγησις
<span class="lb" data-page="788" data-line="9" id="p788.9"></span>ἐν ταῖς ἀνατομικαῖς ἐγχειρήσεσιν λέγεται· συνόψεως
<span class="lb" data-page="788" data-line="10" id="p788.10"></span>δὲ ἕνεκεν χρησίμης τοῖς εἰσαγομένοις εἰρήσεταί τι καὶ νῦν.
<span class="lb" data-page="788" data-line="11" id="p788.11"></span>μία μὲν ἀπόφυσις καθ’ ἑκατέραν αὐτῶν μικρὰ, τοῖς ἀπὸ
<span class="lb" data-page="788" data-line="12" id="p788.12"></span>στέρνου φερομένοις ἐπὶ τὸν ὦμον μυσὶ διανεμομένη. δευτέρα
<span class="lb" data-page="788" data-line="13" id="p788.13"></span>δ’ εἰς αὐτὰ τὰ κατὰ τὴν μασχάλην ἀδενώδη τε καὶ
<span class="lb" data-page="788" data-line="14" id="p788.14"></span>ὑμενώδη σώματα μικρὰ πάνυ. τρίτη δὲ ἀξιόλογος, εἰς μὲν
<span class="lb" data-page="788" data-line="15" id="p788.15"></span>τὰ κάτω φερομένη διὰ τῶν αὐτῶν μερῶν παρατεταμένη· ἡ
<span class="lb" data-page="788" data-line="16" id="p788.16"></span>δ’ ἑκατέρα τῇ παρ’ αὐτῶν πλευρᾷ τοῦ θώρακος ἄνωθεν
<span class="lb" data-page="788" data-line="17" id="p788.17"></span>κάτω μέχρι τῶν ὑποχονδρίων ὑπὸ τῷ δέρματι τεταμένη μετὰ
<span class="lb" data-page="788" data-line="18" id="p788.18"></span>νεύρου λεπτοῦ. τετάρτη δὲ ἐπὶ ταῖσδε φλὲψ ἀποφύεται ﻿
<span class="pb" data-page="789" id="p789"></span>
<span class="lb" data-page="789" data-line="1" id="p789.1"></span>τῆς διὰ μασχάλης ἐπὶ χεῖρα φερομένης, εἴς τε τοὺς ἐν τοῖς
<span class="lb" data-page="789" data-line="2" id="p789.2"></span>σιμοῖς τῆς ὠμοπλάτης μῦς διανεμομένη καὶ τὸν κατ’ αὐτὴν
<span class="lb" data-page="789" data-line="3" id="p789.3"></span>τὴν μασχάλην τὸν μέγιστον. 
</p>
</section>
<section id="s3" title="Chapter 3">
<p>
<span class="lb" data-page="789" data-line="4" id="p789.4"></span>Τὸ δὲ λοιπὸν τῆς φλεβὸς ταύτης εἰς ὅλην
<span class="lb" data-page="789" data-line="5" id="p789.5"></span>τὴν χεῖρα κατασχίζεται τρόπῳ τοιῷδε. διὰ μὲν τοῦ βραχίονος
<span class="lb" data-page="789" data-line="6" id="p789.6"></span>ἄνωθεν κάτω φέρεται, τοῖς ἔνδον μέρεσι παρατεταμένη
<span class="lb" data-page="789" data-line="7" id="p789.7"></span>τοῦ μεγάλου μυός. λαμβάνει δὲ ταύτης τῆς φλεβὸς
<span class="lb" data-page="789" data-line="8" id="p789.8"></span>οὐχ οὗτος μόνον ὁ μῦς, ἀλλὰ καὶ οἱ λοιποὶ σχεδὸν ἅπαντες
<span class="lb" data-page="789" data-line="9" id="p789.9"></span>οἱ κατὰ τὸν βραχίονα. τῶν δὲ ἀποβλαστημάτων αὐτῆς
<span class="lb" data-page="789" data-line="10" id="p789.10"></span>ἕν τι καὶ αὐτὸ διὰ βάθους φερόμενον ἑλίττεταί πως ἐν
<span class="lb" data-page="789" data-line="11" id="p789.11"></span>κύκλῳ περὶ τὸν βραχίονα, τὴν ὀπίσω χώραν ἐκπεριερχόμενον
<span class="lb" data-page="789" data-line="12" id="p789.12"></span>αὐτοῦ. μετὰ δὲ ταῦτα κατὰ τὴν ἕξω τε καὶ πρόσω
<span class="lb" data-page="789" data-line="13" id="p789.13"></span>χώραν ἀναφέρεται πρὸς τὸ δέρμα. τοὐντεῦθεν δὲ φέρεται
<span class="lb" data-page="789" data-line="14" id="p789.14"></span>κάτω, μέχρι τῆς διαρθρώσεως κατασχιζόμενον. τὸ πέρας
<span class="lb" data-page="789" data-line="15" id="p789.15"></span>δ’ αὐτοῦ ποτὲ μὲν ὀλίγον ὑπερβαίνει τὸν ἔξω τοῦ βραχίονος
<span class="lb" data-page="789" data-line="16" id="p789.16"></span>κόνδυλον, ἔστιν ὅτε δὲ ἐπὶ πλέον ἐκτείνεται, παρά τε
<span class="lb" data-page="789" data-line="17" id="p789.17"></span>τοῦ πήχεως ὀστοῦν κάτω φερόμενον ὑπὸ τῷ δέρματι. τὸ 
<span class="pb" data-page="790" id="p790"></span>
<span class="lb" data-page="790" data-line="1" id="p790.1"></span>δὲ ἄλλο πᾶν τῆς μεγάλης φλεβὸς ἐπὶ μέσην ἀφικνεῖται τὴν
<span class="lb" data-page="790" data-line="2" id="p790.2"></span>κατ’ ἀγκῶνα διάρθρωσιν ἅμα τῷ νεύρῳ τῷ πλησιάζοντι,
<span class="lb" data-page="790" data-line="3" id="p790.3"></span>τοῖς τε ἔνδον μέρεσι τοῖς τῶν ἐνταῦθα μυῶν ἄχρι τῆς ἔνδον
<span class="lb" data-page="790" data-line="4" id="p790.4"></span>κεφαλῆς τοῦ βραχίονος ἀποφύσεις ἐκτεῖνον, οὐδὲν ἧττόν
<span class="lb" data-page="790" data-line="5" id="p790.5"></span>τε διὰ βάθους τοῖς ὀπίσω τε καὶ πρόσω. πρὶν δὲ
<span class="lb" data-page="790" data-line="6" id="p790.6"></span>ἐπιβαίνειν τῆς διαρθρώσεως, εἰς πλείους σχίζεται φλέβας,
<span class="lb" data-page="790" data-line="7" id="p790.7"></span>
<span class="milestone ed1page" data-n="199" data-unit="ed1page" id="ed1page.199"></span>ὧν ἐπιπολῆς μέν εἰσιν αἱ πολλαὶ, διὰ βάθους δὲ ἡ
<span class="lb" data-page="790" data-line="8" id="p790.8"></span>μεγίστη πασῶν. αὐτῶν δὲ τῶν ἐπιπολῆς οὔτε τὸ μέγεθος
<span class="lb" data-page="790" data-line="9" id="p790.9"></span>ἴσον, οὔθ’ ὁ ἀριθμός. ἐναργῶς γὰρ ὁρῶνται καὶ πρὸ τῆς
<span class="lb" data-page="790" data-line="10" id="p790.10"></span>ἀνατομῆς ἐπὶ τῶν ἰσχνῶν ἀνθρώπων, διαληφθέντος δὲ σιμοῦ
<span class="lb" data-page="790" data-line="11" id="p790.11"></span>τοῦ βραχίονος, ἄλλως ἐπ’ ἄλλων ἔχουσαι· μάλιστα δὲ
<span class="lb" data-page="790" data-line="12" id="p790.12"></span>ἐπισκέπτεσθαι χρὴ τὸ φαινόμενον ἐπὶ τῶν εὐρείας ἐχόντων
<span class="lb" data-page="790" data-line="13" id="p790.13"></span>φλέβας. καὶ μέντοι κᾀπὶ τῶν πιθήκων ἀνατεμνομένων ἀκριβὴς
<span class="lb" data-page="790" data-line="14" id="p790.14"></span>ὁμοιότης ἐστὶ τῶν ἐν τοῖς ἀνθρώποις φαινομένων. ἀλλ’
<span class="lb" data-page="790" data-line="15" id="p790.15"></span>ὡς τὸ πολύ γε μία μὲν φλὲψ ἀποσχίζεται τῆς μεγάλης
<span class="lb" data-page="790" data-line="16" id="p790.16"></span>φλεβὸς, ἐπὶ τὰ κάτω μᾶλλον ἀποκλίνουσα λοξὴ, κᾄπειτα
<span class="lb" data-page="790" data-line="17" id="p790.17"></span>ἐκ τῶν κάτω μερῶν τοῦ πήχεως ἄχρι τοῦ καρποῦ κατασχιζομένη, 
<span class="pb" data-page="791" id="p791"></span>
<span class="lb" data-page="791" data-line="1" id="p791.1"></span>μία δὲ ταύτης ἀνωτέρω, κατὰ τὸν αὐτὸν τρόπον
<span class="lb" data-page="791" data-line="2" id="p791.2"></span>κατασχιζομένη· <span class="milestone ed2page" data-n="229" data-unit="ed2page" id="ed2page.229"></span>κᾄπειτα ἄλλη τρίτη κατὰ μέσον μάλιστα
<span class="lb" data-page="791" data-line="3" id="p791.3"></span>τὸν πῆχυν. ἐπιμίγνυται δὲ αὐτῶν τὰ πέρατα πλησίον
<span class="lb" data-page="791" data-line="4" id="p791.4"></span>τοῦ καρποῦ. ὑψηλοτάτη δ’ ἅμα καὶ μεγίστη τὰς προκειμένης
<span class="lb" data-page="791" data-line="5" id="p791.5"></span>φλεβὸς ἀπόφυσίς ἐστιν ἡ ἐπὶ τὸ μέσον ἀφικνουμένη
<span class="lb" data-page="791" data-line="6" id="p791.6"></span>τῆς κατ’ ἀγκῶνος καμπῆς, εἰς ὅπερ ἥκει καὶ ἄλλης φλεβὸς
<span class="lb" data-page="791" data-line="7" id="p791.7"></span>οὐ μικρὰ μοῖρα κατὰ τὰ πρόσω τοῦ βραχίονος ὑπὸ τῷ δέρματι
<span class="lb" data-page="791" data-line="8" id="p791.8"></span>κειμένης, ἣν ἐπὶ τῶν εὐρείας ἐχόντων τὰς φλέβας
<span class="lb" data-page="791" data-line="9" id="p791.9"></span>ἐναργῶς ὁρῶμεν, ἀπὸ μὲν τῆς κλειδὸς λοξὴν τὰ πρῶτα παρὰ
<span class="lb" data-page="791" data-line="10" id="p791.10"></span>τὸν τῆς ἐπωμίδος μῦν φερομένην, μετὰ δὲ ταῦτα εὐθεῖαν
<span class="lb" data-page="791" data-line="11" id="p791.11"></span>ἐκτεταμένην ἄνωθεν κάτω. ταύτης τῆς φλεβὸς ἥτις μέν
<span class="lb" data-page="791" data-line="12" id="p791.12"></span>ἐστιν ἡ πρώτη γένεσις, ὕστερον εἰρήσεται· νυνὶ δὲ ἐκεῖνο
<span class="lb" data-page="791" data-line="13" id="p791.13"></span>χρὴ γινώσκειν ἐπ’ αὐτῆς, ὡς ἐπιπολῆς ὑπὸ τῷ δέρματι κειμένη
<span class="lb" data-page="791" data-line="14" id="p791.14"></span>παντάπασιν ἀμυδρὰς ἀποφύει φλέβας ἐκείνοις τοῖς
<span class="lb" data-page="791" data-line="15" id="p791.15"></span>μέρεσιν, ἃ διεξέρχεται. πλησίον δὲ ἤδη τῆς κατ’ ἀγκῶνα
<span class="lb" data-page="791" data-line="16" id="p791.16"></span>διαρθρώσεως γιγνομένη οὐ μικρὸν μόριον ἑαυτῆς ἐκτείνει
<span class="lb" data-page="791" data-line="17" id="p791.17"></span>λοξὸν ἐπὶ τὴν καμπὴν, εἰς ταὐτὸν ἐρχόμενον τῷ προειρημένῳ
<span class="lb" data-page="791" data-line="18" id="p791.18"></span>μέρει τῆς μεγάλης φλεβὸς, ἣν ἐξηγούμενοι μόνην 
<span class="pb" data-page="792" id="p792"></span>
<span class="lb" data-page="792" data-line="1" id="p792.1"></span>ἄχρι τοῦδε διὰ τὴν κοινωνίαν ἠναγκάσθημεν ἐπὶ τὴν ἑτέραν
<span class="lb" data-page="792" data-line="2" id="p792.2"></span>φλέβα μεταβῆναι. δύο γὰρ αὗται τῆς ὅλης χειρός εἰσι
<span class="lb" data-page="792" data-line="3" id="p792.3"></span>φλέβες, ἥ τε διὰ τῆς μασχάλης εἰς αὐτὴν φερομένη καὶ ἡ
<span class="lb" data-page="792" data-line="4" id="p792.4"></span>παρὰ τὴν κλεῖν, ἣν ὠμιαίαν ὀνομάζουσιν. ἀλλ’ ἐκεῖνό γε
<span class="lb" data-page="792" data-line="5" id="p792.5"></span>περὶ ἀμφοῖν ἀναγκαῖον γινώσκειν, ὡς ἀεὶ μὲν ἑκατέρας αὐτῶν
<span class="lb" data-page="792" data-line="6" id="p792.6"></span>οὐ σμικρὰ μοῖρα πρὸς τὴν καμπὴν ἀφικνεῖται τῆς κατ’
<span class="lb" data-page="792" data-line="7" id="p792.7"></span>ἀγκῶνα διαρθρώσεως, οὐκ ἀεὶ δὲ οὔτε ἡ θέσις ὁμοία ταῖς
<span class="lb" data-page="792" data-line="8" id="p792.8"></span>φλεψὶν, οὔτε τὸ μέγεθος ἴσον. εἰς τρεῖς δέ πως ἀνήκει
<span class="lb" data-page="792" data-line="9" id="p792.9"></span>μάλιστα διαφορὰς, ὧν ἡ μὲν μία τοῖς πλείστοις ὑπάρχει·
<span class="lb" data-page="792" data-line="10" id="p792.10"></span>διὸ καὶ πρώτην αὐτὴν διηγήσομαι, τὰς δὲ ἄλλας ἐφεξῆς
<span class="lb" data-page="792" data-line="11" id="p792.11"></span>τῇδε λέξω. κατὰ φύσιν δὴ μάλιστά ἐστι καὶ τοῖς πλείστοις
<span class="lb" data-page="792" data-line="12" id="p792.12"></span>ὑπάρχει τὸ μόριον ἑκατέρας τῆς φλεβὸς εἰς τὴν κατ’ ἀγκῶνα
<span class="lb" data-page="792" data-line="13" id="p792.13"></span>καμπὴν φερόμενον ἴσον πως εἶναι· καὶ δὴ μιχθέντων
<span class="lb" data-page="792" data-line="14" id="p792.14"></span>αὐτῶν τὴν γενομένην φλέβα μεγίστην φέρεσθαι τῶν ἐπιπολῆς
<span class="lb" data-page="792" data-line="15" id="p792.15"></span>ἁπασῶν κατὰ τὸν πῆχυν φλεβῶν· δευτέραν δὲ ἐπ’ αὐτῇ
<span class="lb" data-page="792" data-line="16" id="p792.16"></span>τὸ μέγεθος εἶναι τὴν ὠμιαίαν, ἀπὸ μὲν τῆς κατ’ ἀγκῶνα
<span class="lb" data-page="792" data-line="17" id="p792.17"></span>διαρθρώσεως ἀποτεταμένην τῇ κερκίδι, μετὰ δὲ ταῦτα 
<span class="pb" data-page="793" id="p793"></span>
<span class="lb" data-page="793" data-line="1" id="p793.1"></span>πρὸς τοὐκτὸς ὑποχωροῦσαν ἀφικνουμένην τε πρὸς τὸ κυρτὸν
<span class="lb" data-page="793" data-line="2" id="p793.2"></span>πέρας τοῦ κατὰ τὸν πῆχυν ὀστοῦ πρὸς τῷ καρπῷ, κᾄπειτα
<span class="lb" data-page="793" data-line="3" id="p793.3"></span>ἐντεῦθεν εἰς τὰ κάτω τῆς ἐκτὸς χώρας τοῦ καρποῦ διανεμομένην.
<span class="lb" data-page="793" data-line="4" id="p793.4"></span>αὕτη δὲ, ἣν εἶπον μεγίστην γενέσθαι τῶν ἐπιπολῆς,
<span class="lb" data-page="793" data-line="5" id="p793.5"></span>ἐξ ἀμφοῖν τῶν φλεβῶν γεννηθεῖσαν, ἐκ τῶν ἔνδον μερῶν τοῦ
<span class="lb" data-page="793" data-line="6" id="p793.6"></span>πήχεως ἀρχομένη ἀναβαίνει μὲν πρῶτον ἐπὶ τὴν κερκίδα,
<span class="lb" data-page="793" data-line="7" id="p793.7"></span>μετὰ ταῦτα δὲ ὑπεκβαίνει ἐκτὸς, ἔνθα διασχισθεῖσα, ἓν μὲν
<span class="lb" data-page="793" data-line="8" id="p793.8"></span>τῶν μορίων ἐπὶ τὸ τῆς κερκίδος ἔρχεται πέρας πρὸς τῷ
<span class="lb" data-page="793" data-line="9" id="p793.9"></span>καρπῷ, θάτερον δὲ πρὸ τοῦ πήχεως ἀφικνεῖται, ψαῦον ἐνταῦθα
<span class="lb" data-page="793" data-line="10" id="p793.10"></span>τῆς προειρημένης φλεβὸς, ἣν ἀπὸ τῆς ὠμιαίας σχιζομένην
<span class="lb" data-page="793" data-line="11" id="p793.11"></span>γίγνεσθαι εἰρήκαμεν. κατὰ φύσιν μὲν οὕτω μάλιστα
<span class="lb" data-page="793" data-line="12" id="p793.12"></span>ἔχουσιν αἱ δύο φλέβες· εὑρίσκονται μὴν ἐνίοις οὐχ
<span class="lb" data-page="793" data-line="13" id="p793.13"></span>οὕτως, ἀλλ’ ἢ τὸ τῆς ὠμιαίας μόριον αὐξάνει τὴν ἀπὸ τῆς
<span class="lb" data-page="793" data-line="14" id="p793.14"></span>μασχάλης φερομένην, ἢ τοὐναντίον ἐκείνης τὸ μόριον αὔξει
<span class="lb" data-page="793" data-line="15" id="p793.15"></span>τὴν ὠμιαίαν. ἀλλὰ καὶ τῇ θέσει πολλάκις ὑπεσταλμένης
<span class="lb" data-page="793" data-line="16" id="p793.16"></span>τῷ μυῒ τῆς ἑτέρας, ἡ λοιπὴ μόνη φαίνεται. καὶ τοίνυν
<span class="lb" data-page="793" data-line="17" id="p793.17"></span>κᾀν τῷ φλεβοτομεῖν ἤτοι τὰς τρεῖς ἴσας ἰδεῖν ἐστιν, ἢ ﻿
<span class="pb" data-page="794" id="p794"></span>
<span class="lb" data-page="794" data-line="1" id="p794.1"></span>δύο μόνας, ἢ πάσας ἀνίσους. ἔστι δ’ ὅτε καὶ κατακέκρυπται
<span class="lb" data-page="794" data-line="2" id="p794.2"></span>μία τις ἐξ αὐτῶν, ἢ δύο. καὶ μέντοι καὶ τὰς ἐφεξῆς
<span class="lb" data-page="794" data-line="3" id="p794.3"></span>αὐτῶν τρεῖς τὰς ταπεινοτέρας οὐ μόνον ἴσας τε καὶ ἀνίσους
<span class="lb" data-page="794" data-line="4" id="p794.4"></span>ἐστὶν ἰδεῖν, ἀλλὰ μηδὲ ὅλως φαινομένας ἐνίας ἐξ αὐτῶν,
<span class="lb" data-page="794" data-line="5" id="p794.5"></span>ἤτοι τῷ μικρὰς εἶναι παντάπασιν, ἢ τῷ διὰ βάθους
<span class="lb" data-page="794" data-line="6" id="p794.6"></span>φέρεσθαι, καὶ μάλιστα ὅταν ᾖ παχύτερόν πως τὸ σῶμα.
<span class="lb" data-page="794" data-line="7" id="p794.7"></span>
<span class="milestone ed2page" data-n="230" data-unit="ed2page" id="ed2page.230"></span>σχίζονται δὲ, ὥσπερ αἱ ἔνδον τοῦ πήχεως φλέβες, ἐν
<span class="lb" data-page="794" data-line="8" id="p794.8"></span>τοῖς κατὰ καρπὸν χωρίοις εἰς πολλὰς μικρὰς ἐπιμιγνυμένας
<span class="lb" data-page="794" data-line="9" id="p794.9"></span>ἀλλήλαις. οὕτω καὶ πολὺ μᾶλλον ἔτι τούτων ἐναργῶς
<span class="lb" data-page="794" data-line="10" id="p794.10"></span>ἀνατέμνουσί τε καὶ πρὸ τῆς ἀνατομῆς φαίνονται αἱ ἐκτός.
<span class="lb" data-page="794" data-line="11" id="p794.11"></span>εἰς ταὐτὸν γὰρ ἴασιν ἑνούμεναι πολλαχόθι πρὸς ἀλλήλας
<span class="lb" data-page="794" data-line="12" id="p794.12"></span>τε καὶ τὰς ἔνδον, ἐκτείνονταί τε κατὰ τὴν τοιαύτην ἐπιμιξίαν
<span class="lb" data-page="794" data-line="13" id="p794.13"></span>ὑπὸ τὸ δέρμα τὸ κατὰ τὸν καρπὸν καὶ τὸ μετακάρπιον
<span class="lb" data-page="794" data-line="14" id="p794.14"></span>καὶ τοὺς δακτύλους. αἱ μὲν οὖν ἐπιπολῆς φλέβες
<span class="lb" data-page="794" data-line="15" id="p794.15"></span>οὕτως ἔχουσιν. 
</p>
</section>
<section id="s4" title="Chapter 4">
<p>
<span class="lb" data-page="794" data-line="16" id="p794.16"></span>Αἱ δὲ διὰ βάθους φλέβες ἔν τε τῷ πήχει 
<span class="pb" data-page="795" id="p795"></span>
<span class="lb" data-page="795" data-line="1" id="p795.1"></span>παντὶ καὶ κατ’ ἄκραν τὴν χεῖρα γεννῶνται μὲν ἀπὸ τῶν
<span class="lb" data-page="795" data-line="2" id="p795.2"></span>δύο φλεβῶν τῶν μεγάλων, ἀφ’ ὧν αἱ καθ’ ὅλας τὰς χεῖρας
<span class="lb" data-page="795" data-line="3" id="p795.3"></span>λέγονται φύεσθαι, τρόπος δέ ἐστιν αὐταῖς τῆς γενέσεως
<span class="lb" data-page="795" data-line="4" id="p795.4"></span>τοιόσδε. καθ’ ὃ μέρος ἑκατέρας τῆς φλεβὸς τῆς μεγάλης ἀποφύεσθαί
<span class="lb" data-page="795" data-line="5" id="p795.5"></span>τινας ἔφην ἐπὶ τὴν καμπὴν, εἰς ταὐτὸν ἀλλήλαις
<span class="lb" data-page="795" data-line="6" id="p795.6"></span>ἐπιπολῆς τοῦ δέρματος κειμένας καὶ κατὰ τοῦτο φερομένας,
<span class="lb" data-page="795" data-line="7" id="p795.7"></span>δύο ἄλλαι φλέβες ἀφ’ ἑκατέρας μία φέρεται πρὸς τὸ βάθος,
<span class="lb" data-page="795" data-line="8" id="p795.8"></span>ἐνταῦθά τε καὶ κατὰ τὸν αὐτὸν τρόπον ἀλλήλαις διαπλέκονται.
<span class="lb" data-page="795" data-line="9" id="p795.9"></span>κᾄπειτα ἐξ αὐτῶν πάλιν ἕτεραι δύο φλέβες γίνονται
<span class="lb" data-page="795" data-line="10" id="p795.10"></span>ἀξιόλογοι τὸ μέγεθος, ὧν ἡ μὲν ταπεινοτέρα πρὸς τὰ
<span class="lb" data-page="795" data-line="11" id="p795.11"></span>τῆς χειρὸς ἔνδον ἀφικνεῖται μέρη, ἡ δὲ ἑτέρα ὑψηλοτέρα
<span class="lb" data-page="795" data-line="12" id="p795.12"></span>διὰ μέσου τοῦ βάθους ἄχρι πολλοῦ φερομένη καὶ σχεδὸν
<span class="lb" data-page="795" data-line="13" id="p795.13"></span>ψαύουσα τοῦ κοινοῦ συνδέσμου τῶν ὀστῶν, ἐκ τῶν ἔνδον
<span class="lb" data-page="795" data-line="14" id="p795.14"></span>μερῶν ὕστερον, ἐπειδὰν ἅψηται τοῦ λοξοῦ μυὸς τοῦ μικροῦ
<span class="lb" data-page="795" data-line="15" id="p795.15"></span>πρὸς καρποῦ τοῦ τὴν κερκίδα κινοῦντος, εἰς τοὐκτὸς αὐτοῦ
<span class="lb" data-page="795" data-line="16" id="p795.16"></span>ἐκπίπτει μέρος, ἐνταῦθά τε διὰ βάθους ἐπιτεινομένη τῶν
<span class="lb" data-page="795" data-line="17" id="p795.17"></span>ἐπὶ τῆς χειρὸς ἐκτὸς πάντα διαπλέκει τῶν ψαυόντων ὀστῶν.
<span class="lb" data-page="795" data-line="18" id="p795.18"></span>ἡ προειρημένη δὲ ἐπὶ τὰ τῆς χειρὸς ἔνδον φέρεσθαι μέχρι 
<span class="pb" data-page="796" id="p796"></span>
<span class="lb" data-page="796" data-line="1" id="p796.1"></span>τῶν μικρῶν ἀφικνεῖται δακτύλων, ἐπιλαμβάνουσά τι καὶ
<span class="lb" data-page="796" data-line="2" id="p796.2"></span>τοῦ μέσου. τὸ δ’ ὑπόλοιπον τοῦ μέσου ἅμα καὶ τοῖς
<span class="lb" data-page="796" data-line="3" id="p796.3"></span>ἐφεξῆς αὐτοῦ δύο τοῖς μεγάλοις δακτύλοις ἑτέρα φλὲψ
<span class="lb" data-page="796" data-line="4" id="p796.4"></span>διαπλέκει σὺν τοῖς προτεταγμένοις δηλονότι μορίοις αὐτοῦ
<span class="lb" data-page="796" data-line="5" id="p796.5"></span>τοῦ μετακαρπίου καὶ καρποῦ, τὴν γένεσιν ἀπὸ τῶν ἐπιπολῆς
<span class="lb" data-page="796" data-line="6" id="p796.6"></span>φλεβῶν λαμβάνουσα. τοιαύτη μέν τις ἡ κατὰ χεῖράς
<span class="lb" data-page="796" data-line="7" id="p796.7"></span>ἐστι νομὴ τῶν φλεβῶν. 
</p>
</section>
<section id="s5" title="Chapter 5">
<p>
<span class="lb" data-page="796" data-line="8" id="p796.8"></span>Ἡ δὲ τῶν εἰς τὰ πρόσω τοῦ θώρακος φερομένων
<span class="lb" data-page="796" data-line="9" id="p796.9"></span>τοιάδε. κατὰ μὲν τὸ μέσον ἀμφοῖν τοῖν μεροῖν τῆς
<span class="lb" data-page="796" data-line="10" id="p796.10"></span>ἐσχισμένης δίχα κοίλης ἡ ἐπὶ τὸ δεξιὸν μέρος τοῦ στέρνου
<span class="lb" data-page="796" data-line="11" id="p796.11"></span>φερομένη φλὲψ ἀποφύεται, κατὰ δὲ τὸ τῇδε μόριον τοῦ
<span class="lb" data-page="796" data-line="12" id="p796.12"></span>τῶν ἀριστερῶν ἡ ἑτέρα. φέρονται δὲ δι’ ὅλου τοῦ θώρακος
<span class="lb" data-page="796" data-line="13" id="p796.13"></span>ὑποτεταγμέναι τῷ στέρνῳ μέχρι τῆς ῥίζης ἑξῆς τοῦ ξιφοειδοῦς
<span class="lb" data-page="796" data-line="14" id="p796.14"></span>ὀνομαζομένου χόνδρου, καθ’ ἕκαστον μεσοπλεύριον
<span class="lb" data-page="796" data-line="15" id="p796.15"></span>ἀπόφυσιν ἑαυτῶν ποιούμεναι μικρὰν, καθ’ ἣν ἀναμίγνυνται
<span class="lb" data-page="796" data-line="16" id="p796.16"></span>τοῖς πέρασι τῆς κατὰ τὰ μεσοπλεύρια φλεβός· διεκπίπτει
<span class="lb" data-page="796" data-line="17" id="p796.17"></span>τέ τι μόριον αὐτῶν ἔξω τοῦ θώρακος εἰς τοὺς ὑποκειμένους
<span class="lb" data-page="796" data-line="18" id="p796.18"></span>μύας. αὗται δὲ αἱ παρὰ τὸν ξιφοειδῆ χόνδρον ἀνίσχουσαι 
<span class="pb" data-page="797" id="p797"></span>
<span class="lb" data-page="797" data-line="1" id="p797.1"></span>τοῖς τιτθοῖς, ἀπονεμήσεις δοῦσαι τῷ λοιπῷ, φέρονται
<span class="lb" data-page="797" data-line="2" id="p797.2"></span>κάτω τοῖς ὀρθίοις ὑποφυόμεναι μυσὶ, <span class="milestone ed2page" data-n="231" data-unit="ed2page" id="ed2page.231"></span>εἰς
<span class="lb" data-page="797" data-line="3" id="p797.3"></span>οὓς καὶ πέμπουσί τινα μοῖραν. ὑφ’ ὧν αὐτῶν οὐκ ὀλίγη
<span class="lb" data-page="797" data-line="4" id="p797.4"></span>μοῖρα αὐτῶν εἰς ταὐτὸ ἥκει πέρασιν ἑτέρων φλεβῶν κάτωθεν
<span class="lb" data-page="797" data-line="5" id="p797.5"></span>ἄνω φερομένων, <span class="milestone ed1page" data-n="200" data-unit="ed1page" id="ed1page.200"></span>ὑπὲρ ὧν ἐν τοῖς ἑξῆς εἰρήσεται
<span class="lb" data-page="797" data-line="6" id="p797.6"></span>κατὰ τὴν διήγησιν τῶν κατὰ τὸ πλατὺ καλούμενον ὀστοῦν
<span class="lb" data-page="797" data-line="7" id="p797.7"></span>φλεβῶν. ἕτεραι δ’ ἐπιπολῆς ὑπὸ τῷ καθ’ ὑποχόνδρια δέρματι
<span class="lb" data-page="797" data-line="8" id="p797.8"></span>γεννῶνται φλέβες ἐξ ἐπιμιξίας μορίων ἀπό τε τῶν
<span class="lb" data-page="797" data-line="9" id="p797.9"></span>εἰρημένων φλεβῶν ἀνίσχειν ἔξω παρὰ τὸν ξιφοειδῆ χόνδρον,
<span class="lb" data-page="797" data-line="10" id="p797.10"></span>ἔτι τε τῶν ἐν τοῖς ταύτῃ μεσοπλευρίοις. αἷς αὖ πάλιν
<span class="lb" data-page="797" data-line="11" id="p797.11"></span>ἕτεραί τινες εἰς ταὐτὸν ἥκουσιν ἀπὸ τῶν βουβώνων ἀναφερόμεναι,
<span class="lb" data-page="797" data-line="12" id="p797.12"></span>περὶ ὧν εἰρήσεται κατὰ τὴν οἰκείαν τάξιν. αὕτη
<span class="lb" data-page="797" data-line="13" id="p797.13"></span>μὲν ἡ νομὴ τῶν φλεβῶν ἐστιν, ὅσαι τῆς κοίλης δίχα σχισθείσης
<span class="lb" data-page="797" data-line="14" id="p797.14"></span>ἀποφύονται, πρὶν ἅψασθαι τῶν κλειδῶν, κατ’
<span class="lb" data-page="797" data-line="15" id="p797.15"></span>ἐκεῖνο μάλιστα γενόμεναι τὸ χωρίον, ἐν ᾧ μέγας ἀδὴν κεῖται,
<span class="lb" data-page="797" data-line="16" id="p797.16"></span>προσαγορευόμενος ὑπὸ τῶν ἀνατομικῶν θυμός. ἔνθα
<span class="lb" data-page="797" data-line="17" id="p797.17"></span>καὶ ἄλλαι φλέβες μικραὶ, τινὲς μὲν ἀραχνοειδεῖς, τινὲς δὲ 
<span class="pb" data-page="798" id="p798"></span>
<span class="lb" data-page="798" data-line="1" id="p798.1"></span>τριχοειδεῖς, εἰς αὐτόν τε τὸν ἀδένα καὶ τοὺς διαφράττοντας
<span class="lb" data-page="798" data-line="2" id="p798.2"></span>ὑμένας ἐμφύονται, τῆς κοίλης ἀποσχιζόμεναι. τινὲς δὲ μείζους
<span class="lb" data-page="798" data-line="3" id="p798.3"></span>μὲν τούτων, ἔτι δὲ καὶ αὗται μικραὶ, πρός τε τὸν
<span class="lb" data-page="798" data-line="4" id="p798.4"></span>περικάρδιον ἔρχονται χιτῶνα καὶ κατὰ τῆς ἄνω φερομένης
<span class="lb" data-page="798" data-line="5" id="p798.5"></span>ἀπὸ καρδίας ἀρτηρίας ἐκτείνονται. 
</p>
</section>
<section id="s6" title="Chapter 6">
<p>
<span class="lb" data-page="798" data-line="6" id="p798.6"></span>Καθ’ ὃ δ’ αἱ κλεῖς ἐπίκεινται τοῖς τῆς
<span class="lb" data-page="798" data-line="7" id="p798.7"></span>κοίλης τμήμασιν, ὑπόκεινται ῥίζαι μεγίστης φλεβὸς, ἑκατέρωθεν
<span class="lb" data-page="798" data-line="8" id="p798.8"></span>μία· ἥτις εὐθὺς ἀνίσχουσα δίχα σχίζεται, δύο
<span class="lb" data-page="798" data-line="9" id="p798.9"></span>φλέβας ἐργαζομένη μεγάλας, ὧν ἡ μὲν ἑτέρα φέρεται διὰ
<span class="lb" data-page="798" data-line="10" id="p798.10"></span>τοῦ τραχήλου, διὰ βάθους ἀποχωροῦσα πρὸς τοὐπίσω τε
<span class="lb" data-page="798" data-line="11" id="p798.11"></span>καὶ πρόσω, ἡ δ’ ἑτέρα πρός τε τὸ πρόσω καὶ κάτω βραχὺ
<span class="lb" data-page="798" data-line="12" id="p798.12"></span>προσελθοῦσα κᾄπειτα αὖθις ἄνω φερομένη περιλαμβάνει
<span class="lb" data-page="798" data-line="13" id="p798.13"></span>τὴν κλεῖν, ἔξωθεν ἐπὶ τὴν προειρημένην ἀναφερομένη. καὶ
<span class="lb" data-page="798" data-line="14" id="p798.14"></span>μιχθεισῶν αὐτῶν, ἡ ἐπιπολῆς γεννᾶται σφαγῖτις, ἑκατέρωθεν
<span class="lb" data-page="798" data-line="15" id="p798.15"></span>μία. μίγνυνται δὲ οὐ διὰ παντὸς ὡσαύτως, ἀλλ’ ἐνίοτε
<span class="lb" data-page="798" data-line="16" id="p798.16"></span>μὲν οὐ μετὰ πολὺ τῆς κλειδὸς, ἐνίοτε δὲ ἐν τῇ τρίτῃ μοίρᾳ
<span class="lb" data-page="798" data-line="17" id="p798.17"></span>τοῦ μήκους ὅλου τοῦ τραχήλου. θεάσῃ δ’ αὐτάς ποτε κᾂν ﻿
<span class="pb" data-page="799" id="p799"></span>
<span class="lb" data-page="799" data-line="1" id="p799.1"></span>τῆς μέσης χώρας ἢ ἐγγὺς ἀφικνουμένας, ἔστι δ’ ὅτε οὐδ’
<span class="lb" data-page="799" data-line="2" id="p799.2"></span>ὅλως μίαν ἐργαζομένας φλέβα, ἀναφερομένας δὲ ὀρθίας ἀλλήλων
<span class="lb" data-page="799" data-line="3" id="p799.3"></span>πλησίον, ἐκ δὲ τῶν ἔνδον μερῶν τοῦ τραχήλου, τῆς
<span class="lb" data-page="799" data-line="4" id="p799.4"></span>τραχείας ἀρτηρίας οὐ πόῤῥω τὴν ἑτέραν, ἐκ δὲ τῶν ἔξω τὴν
<span class="lb" data-page="799" data-line="5" id="p799.5"></span>ὑπόλοιπον, ἣν περὶ τὴν κλεῖν ἔφην ἑλίττεσθαι. συνάπτονται
<span class="lb" data-page="799" data-line="6" id="p799.6"></span>μέντοι διὰ παντὸς ἀλλήλαις κοινῇ φλεβὶ καὶ οὕτως
<span class="lb" data-page="799" data-line="7" id="p799.7"></span>ἀναφέρονται, θέσιν ἐγκαρσίαν ἐχούσῃ πρὸς ἀμφοτέρας. ἣν
<span class="lb" data-page="799" data-line="8" id="p799.8"></span>δὲ ἔφην· ἑλίττεσθαι περὶ τὴν κλεῖν, ἀποφύσεις ποιεῖται,
<span class="lb" data-page="799" data-line="9" id="p799.9"></span>τινὰς μὲν ἀραχνοειδεῖς, οὐκ ἐπὶ πάντων ὁρατὰς (κοινὸν γὰρ
<span class="lb" data-page="799" data-line="10" id="p799.10"></span>ἁπασῶν τοῦτο τῶν τοιούτων φλεβῶν), ἐνίας δὲ τριχοειδεῖς,
<span class="lb" data-page="799" data-line="11" id="p799.11"></span>ἐπὶ τούτων ὁρατὰς, ἂν εὐθέως ἀνατέμνηται τὸ ζῶον· ὥστ’
<span class="lb" data-page="799" data-line="12" id="p799.12"></span>ἐκθλίβοντας ἡμᾶς εἰς αὐτὰς αἷμα σαφεῖς οὕτως ἐργάζεσθαι.
<span class="lb" data-page="799" data-line="13" id="p799.13"></span>δύο δέ εἰσι τῶν τοιούτων φλεβῶν ἐνταῦθα συζυγίαι, μία
<span class="lb" data-page="799" data-line="14" id="p799.14"></span>μὲν ἐγκαρσία, συναπτομένων ἀλλήλαις αὐτῶν κατὰ τὸ κοῖλον
<span class="lb" data-page="799" data-line="15" id="p799.15"></span>τῆς σφαγῆς, μία δὲ ἄλλη μὴ συναπτομένων· ἀποκλίνουσι
<span class="lb" data-page="799" data-line="16" id="p799.16"></span>γὰρ ὡς πρὸς τὴν ἔξω χώραν τοῦ τραχήλου λοξαί.
<span class="lb" data-page="799" data-line="17" id="p799.17"></span>τῶν δ’ ἀραχνοειδῶν, ὅσαι πρὸς τὴν ἔξω χώραν ἐπιστρέφονται, 
<span class="pb" data-page="800" id="p800"></span>
<span class="lb" data-page="800" data-line="1" id="p800.1"></span>συνάπτεται πρὸς ἀλλήλας τὰ πέρατα. αὗται μὲν
<span class="lb" data-page="800" data-line="2" id="p800.2"></span>οὖν, ὡς ἔφην, οὐκ ἐπὶ πάντων εἰσὶν ὁραταί. τῶν δ’ ἐναργῶς
<span class="lb" data-page="800" data-line="3" id="p800.3"></span>ὁρωμένων ἀεὶ τρεῖς εἰσι φλέβες ἀπὸ τῆς περὶ τὴν
<span class="lb" data-page="800" data-line="4" id="p800.4"></span>κλεῖν ἑλιττομένης ἀρχόμεναι, μία μὲν ἱκανῶς ἀξιόλογος,
<span class="lb" data-page="800" data-line="5" id="p800.5"></span>ἴσου πολλάκις τοῦ εὔρους αὐτῇ τῇ πρὸς τὸν τράχηλον ἀναφερομένῃ·
<span class="lb" data-page="800" data-line="6" id="p800.6"></span>
<span class="milestone ed2page" data-n="232" data-unit="ed2page" id="ed2page.232"></span>καλοῦσι δ’ αὐτὴν ὠμιαίαν, ἐπειδήπερ
<span class="lb" data-page="800" data-line="7" id="p800.7"></span>ἐπὶ τὸν ὦμον ἐκτείνεται κατὰ βραχὺ τῆς κλειδὸς ἀποχωροῦσα
<span class="lb" data-page="800" data-line="8" id="p800.8"></span>λοξή· δύο δὲ ἄλλαι μικροτέρας ῥίζας ἑκατέρωθεν
<span class="lb" data-page="800" data-line="9" id="p800.9"></span>ἔχουσαι τῆς ὠμιαίας. ἡ μὲν οὖν ὑψηλοτέραν ἔχουσα τὴν
<span class="lb" data-page="800" data-line="10" id="p800.10"></span>ῥίζαν ἄχρι τῆς ἐπὶ τὸ ἀκρώμιον ἀναφέρεται χώρας, εἰς τὰ
<span class="lb" data-page="800" data-line="11" id="p800.11"></span>πλησιάζοντα σώματα διασπειρομένη. ἡ ταπεινοτέρα δὲ, διὰ
<span class="lb" data-page="800" data-line="12" id="p800.12"></span>βάθους μᾶλλον κειμένη κατὰ τὸν ἀπὸ τοῦ στέρνου μέγαν
<span class="lb" data-page="800" data-line="13" id="p800.13"></span>μῦν, ἄχρι τῆς κεφαλῆς ἀφικνεῖται τοῦ βραχίονος. ἧς ἐνίοτε
<span class="lb" data-page="800" data-line="14" id="p800.14"></span>τὰ πέρατα σαφῶς φαίνεται συνάπτοντα τοῖς πέρασιν τῆς
<span class="lb" data-page="800" data-line="15" id="p800.15"></span>φλεβὸς, ἥτις ἀποφυομένη τῆς διὰ μασχάλης ἐπὶ χεῖρα φερομένης
<span class="lb" data-page="800" data-line="16" id="p800.16"></span>ἀναφέρεται λοξὴ πρὸς τὸν ὦμον, εἰς τὰ ταύτῃ
<span class="lb" data-page="800" data-line="17" id="p800.17"></span>χωρία διανεμομένη. καὶ ἄλλαι δέ τινες σποράδες, οὔτε τὴν 
<span class="pb" data-page="801" id="p801"></span>
<span class="lb" data-page="801" data-line="1" id="p801.1"></span>αὐτὴν ἀκριβῶς ἔχουσαι θέσιν ἐπὶ πάντων τῶν πιθήκων,
<span class="lb" data-page="801" data-line="2" id="p801.2"></span>οὔτε τὸ μέγεθος, ἀποφύονται τῶν ἐπὶ τὰς χεῖρας ἀφικνουμένων
<span class="lb" data-page="801" data-line="3" id="p801.3"></span>φλεβῶν. αἱ δ’ ἀξιόλογοι μικρὸν ἔμπροσθεν εἴρηνται
<span class="lb" data-page="801" data-line="4" id="p801.4"></span>κατὰ τὴν τῆς διὰ μασχάλης φερομένης ἀνατομήν. ἔστι γὰρ
<span class="lb" data-page="801" data-line="5" id="p801.5"></span>ἐκείνη καὶ μία μείζων πολλῷ τῆς ὠμιαίας, καὶ ἄλλας ἐν τῷ
<span class="lb" data-page="801" data-line="6" id="p801.6"></span>βραχίονι φλέβας ἀποφυομένας ἔχουσα· τῆς δὲ ὠμιαίας ὀλίγαι
<span class="lb" data-page="801" data-line="7" id="p801.7"></span>τε καὶ αὗται τριχοειδεῖς τε καὶ ἀραχνοειδεῖς ἀποφύονται,
<span class="lb" data-page="801" data-line="8" id="p801.8"></span>τοῖς ἐπιπολῆς χωρίοις διασπειρόμεναι. 
</p>
</section>
<section id="s7" title="Chapter 7">
<p>
<span class="lb" data-page="801" data-line="9" id="p801.9"></span>Λοιπὸν οὖν διηγήσασθαι χρὴ τῶν ἐπιπολῆς
<span class="lb" data-page="801" data-line="10" id="p801.10"></span>τε καὶ διὰ βάθους σφαγιτίδων τὴν νομήν. ὀνομάζονται
<span class="lb" data-page="801" data-line="11" id="p801.11"></span>δὲ διὰ βάθους σφαγίτιδες ὑπ’ ἐνίων μὲν αἱ μετὰ
<span class="lb" data-page="801" data-line="12" id="p801.12"></span>τὴν σχίσιν τῆς κοίλης εὐθέως γιγνόμεναι· τινὲς δὲ οὐχ ὅλας
<span class="lb" data-page="801" data-line="13" id="p801.13"></span>αὐτὰς, ἀλλ’ ὅσον ἐν τραχήλῳ τέτακται τῶν κλειδῶν ὑψηλότερον,
<span class="lb" data-page="801" data-line="14" id="p801.14"></span>οὕτως ὀνομάζουσιν· ἔνιοι δὲ οὐδ’, ὅτι κατωτέρω
<span class="lb" data-page="801" data-line="15" id="p801.15"></span>σχίζονται τῶν κλειδῶν, ἐπίστανται. ἀλλ’ ἡμεῖς ἐπὶ πάντων
<span class="lb" data-page="801" data-line="16" id="p801.16"></span>εὕρομεν ἀεὶ πρὸ τῶν κλειδῶν σχιζομένην τὴν κοίλην,
<span class="lb" data-page="801" data-line="17" id="p801.17"></span>ἀποφυομένας τε τῶν μορίων αὐτῆς ἑκατέρας φλέβας ἐπί τε
<span class="lb" data-page="801" data-line="18" id="p801.18"></span>τὸ στέρνον καὶ τὰ πρῶτα μεσοπλεύρια καὶ τοὺς ἓξ σπονδύλους 
<span class="pb" data-page="802" id="p802"></span>
<span class="lb" data-page="802" data-line="1" id="p802.1"></span>τοῦ τραχήλου καὶ τὰς ὠμοπλάτας, ὅσα τε τούτοις
<span class="lb" data-page="802" data-line="2" id="p802.2"></span>ἐφεξῆς ἐπὶ τὰς χεῖρας ὅλας, ἃς διὰ τῶν μασχαλῶν ἔφην ἐπ’
<span class="lb" data-page="802" data-line="3" id="p802.3"></span>αὐτὰς ἰέναι. ὅταν δὲ ὑπὸ ταῖς κλεισὶ γενηθῶσιν αἱ μεγάλαι
<span class="lb" data-page="802" data-line="4" id="p802.4"></span>φλέβες, ἃς ἐκ τοῦ τμηθῆναι δίχα τὴν κοίλην ἔφην
<span class="lb" data-page="802" data-line="5" id="p802.5"></span>γεννᾶσθαι, ῥίζαν ἐργάζονται φλεβὸς ἀξιόλογον, ἀφ’ ἧς, ὡς
<span class="lb" data-page="802" data-line="6" id="p802.6"></span>εἴρηται, τήν τε ὠμιαίαν γεννᾶσθαι συμβέβηκεν, ἄλλας τέ
<span class="lb" data-page="802" data-line="7" id="p802.7"></span>τινας, ἃς ὀλίγον ἔμπροσθεν διῆλθον. ὅσον δὲ ὑπόλοιπόν
<span class="lb" data-page="802" data-line="8" id="p802.8"></span>ἐστι τῶν μεγάλων φλεβῶν, εἰς ἃς ἔφην ἐσχίσθαι τὴν κοίλην,
<span class="lb" data-page="802" data-line="9" id="p802.9"></span>ὄρθιον ἀναφέρεται διὰ τοῦ τραχήλου, ἔμπροσθεν ἔχον
<span class="lb" data-page="802" data-line="10" id="p802.10"></span>ἑαυτοῦ τὸν στόμαχον. ὑπὲρ ὧν τῆς νομῆς πρόκειται λέγειν
<span class="lb" data-page="802" data-line="11" id="p802.11"></span>ἅμα ταῖς ἐπιπολῆς σφαγίτισιν, ἃς ἔφην ἄλλοτε ἄλλως εἰς
<span class="lb" data-page="802" data-line="12" id="p802.12"></span>ταὐτὸν ἀλλήλαις ἰέναι. ὥσπερ δὲ τούτου διαφοραὶ πάμπολλαι
<span class="lb" data-page="802" data-line="13" id="p802.13"></span>τῆς ἑνώσεως αὐταῖς εἰσιν, οὕτως αὖ πάλιν ἕτεραι
<span class="lb" data-page="802" data-line="14" id="p802.14"></span>διαφοραὶ τοσαῦται ἀπὸ τῆς σχίσεως ὁρῶνται γιγνόμεναι.
<span class="lb" data-page="802" data-line="15" id="p802.15"></span>προσελθοῦσα γὰρ ἡ ἐπιπολῆς αὐτῇ σφαγῖτις, ἔστιν ὅτε μὲν
<span class="lb" data-page="802" data-line="16" id="p802.16"></span>αὐτίκα σχίζεται, καὶ τῶν μορίων αὐτῆς ἑκάτερον ἤτοι γε 
<span class="pb" data-page="803" id="p803"></span>
<span class="lb" data-page="803" data-line="1" id="p803.1"></span>ἴσον ἢ ἄνισον φαίνεται· ποτὲ δὲ ἐπὶ πλεῖον ἀποχωρεῖ, καί
<span class="lb" data-page="803" data-line="2" id="p803.2"></span>ποθ’ οὕτως ἐπὶ πλεῖστον, ὡς ἐγγὺς τῆς γένυος σχισθῆναι.
<span class="lb" data-page="803" data-line="3" id="p803.3"></span>ταῦτα δ’ ὁρᾶται κᾀπὶ τῶν ἀνθρώπων ἐναργῶς ὁσημέραι,
<span class="lb" data-page="803" data-line="4" id="p803.4"></span>κατά τε τὰς χειρουργίας, καὶ πρὸς τούτοις ἐπειδὰν ἤτοι
<span class="lb" data-page="803" data-line="5" id="p803.5"></span>μέγιστον φωνῶσιν, ἢ κατέχωσιν ἔνδον τὸ πνεῦμα, συστέλλοντες
<span class="lb" data-page="803" data-line="6" id="p803.6"></span>τὸν θώρακα, καθάπερ οἱ ἀθληταὶ ποιοῦσιν ἐν ταῖς
<span class="lb" data-page="803" data-line="7" id="p803.7"></span>καλουμέναις καταλήψεσι πνεύματος. ἀλλὰ καὶ διαθέσεις
<span class="lb" data-page="803" data-line="8" id="p803.8"></span>σηπεδονώδεις ἐψίλωσαν ἐνίοτε τοῦ περικειμένου δέρματος
<span class="lb" data-page="803" data-line="9" id="p803.9"></span>ἅπαν τὸ κάτω χωρίον, ὡς ἐναργῶς ὁρᾶσθαι τὰς φλέβας
<span class="lb" data-page="803" data-line="10" id="p803.10"></span>γυμνάς. <span class="milestone ed2page" data-n="233" data-unit="ed2page" id="ed2page.233"></span>καὶ μάλιστα τοῦτο συνεχῶς ἐγένετο περὶ
<span class="lb" data-page="803" data-line="11" id="p803.11"></span>πάντα τὰ τοῦ σώματος μόρια κατ’ ἐκεῖνον τὸν χρόνον, ἐν
<span class="lb" data-page="803" data-line="12" id="p803.12"></span>ᾧ τοὺς ἄνθρακας ἐπιδημῆσαι συνέβη κατὰ τὴν Ἀσίαν, οἳ
<span class="lb" data-page="803" data-line="13" id="p803.13"></span>καὶ τοὺς θεασαμένους αὐτὰς ἔπεισαν, ἀκριβῶς ὁμοιότητα
<span class="lb" data-page="803" data-line="14" id="p803.14"></span>τοῖς πιθήκοις εἶναι πρὸς τοὺς ἀνθρώπους. ἰατρῶν μὲν οὖν
<span class="lb" data-page="803" data-line="15" id="p803.15"></span>ὅστις χειρουργεῖν μέλλει κατὰ τὸν τράχηλον, ἀναγκαῖόν
<span class="lb" data-page="803" data-line="16" id="p803.16"></span>ἐστιν ἐπίστασθαί τε τὴν εἰρημένην ποικιλίαν τῶν κατ’ αὐτὸν
<span class="lb" data-page="803" data-line="17" id="p803.17"></span>φλεβῶν, ἐπισκέπτεσθαί τε, κατὰ τίνα μάλιστα αὐτῶν
<span class="lb" data-page="803" data-line="18" id="p803.18"></span>ἰδέαν ὁ χειρουργούμενος διαπέπλασται, καὶ γινώσκειν γε ﻿
<span class="pb" data-page="804" id="p804"></span>
<span class="lb" data-page="804" data-line="1" id="p804.1"></span>ἀκριβῶς τὰς ἀποφύσεις ἑκάστης τῶν τεσσάρων φλεβῶν.
<span class="lb" data-page="804" data-line="2" id="p804.2"></span>λέγω δὲ τέσσαρας, πρῶτον μὲν τὰς κάτω, πρὶν ἐς ταὐτὸν
<span class="lb" data-page="804" data-line="3" id="p804.3"></span>ἀλλήλαις ἐλθούσας τὴν ἐπιπολῆς <span class="milestone ed1page" data-n="201" data-unit="ed1page" id="ed1page.201"></span>γεννῆσαι σφαγῖτιν,
<span class="lb" data-page="804" data-line="4" id="p804.4"></span>ἔπειτα τὰς μετὰ τὴν σχίσιν ἄνω φερομένας. οὐ μὴν οὔτε
<span class="lb" data-page="804" data-line="5" id="p804.5"></span>τοῖς ἄλλοις ἰατροῖς, οὔτε τοῖς εἰσαγομένοις, οὔτε πολὺ μᾶλλον
<span class="lb" data-page="804" data-line="6" id="p804.6"></span>ὑμῖν τοῖς φιλοσόφοις, Ἀντίσθενες ἄριστε, τὴν ἀκριβεστάτην
<span class="lb" data-page="804" data-line="7" id="p804.7"></span>ἐπιστήμην ἀναγκαῖον ἔχειν τῶν τοιούτων θεωρημάτων.
<span class="lb" data-page="804" data-line="8" id="p804.8"></span>διὸ κᾀγὼ κατ’ ἀρχὰς εὐθὺς ἔφην ἐν τῷδε τῷ
<span class="lb" data-page="804" data-line="9" id="p804.9"></span>πράγματι σύνοψίν τινα ποιήσεσθαι τῆς τῶν ἀγγείων ἀνατομῆς.
<span class="lb" data-page="804" data-line="10" id="p804.10"></span>ἐν γὰρ ταῖς ἀνατομικαῖς ἐγχειρήσεσιν, ὅπως εἰς
<span class="lb" data-page="804" data-line="11" id="p804.11"></span>ἕκαστον μῦν ἀρτηρία καὶ φλὲψ ἐμβάλλει, δηλοῦται· νυνὶ δὲ
<span class="lb" data-page="804" data-line="12" id="p804.12"></span>οὔτε ἀναγκαῖον, ὡς ἔφην, ἀσαφής τε ἂν ὁ λόγος γένοιτό
<span class="lb" data-page="804" data-line="13" id="p804.13"></span>μοι τοὺς μύας ἑρμηνεύοντι. διὸ κᾀν ταῖς ἀνατομικαῖς ἐγχειρήσεσιν
<span class="lb" data-page="804" data-line="14" id="p804.14"></span>ἡ τῶν μυῶν ἀνατομὴ προηγεῖται τῆς τῶν ἀγγείων,
<span class="lb" data-page="804" data-line="15" id="p804.15"></span>ὥστε ἐν τῷ παρόντι λόγῳ τοσοῦτον εἰπεῖν ἀρκέσει. τῶν
<span class="lb" data-page="804" data-line="16" id="p804.16"></span>ἐπιπολῆς σφαγιτίδων αἱ πλεῖσται τῶν ἀποφύσεων μικραί 
<span class="pb" data-page="805" id="p805"></span>
<span class="lb" data-page="805" data-line="1" id="p805.1"></span>τέ εἰσιν καὶ τοῖς ὑπὸ τὸ δέρμα μάλιστα διασπείρονται
<span class="lb" data-page="805" data-line="2" id="p805.2"></span>μυσίν. ἐν οἷς εἰσι καὶ οἱ δύο μύες οἱ κινοῦντες τὰς γνάθους,
<span class="lb" data-page="805" data-line="3" id="p805.3"></span>λεπτοὶ μὲν ἱκανῶς ὄντες, ὑποπεφυκότες δὲ παντὶ τοῦ
<span class="lb" data-page="805" data-line="4" id="p805.4"></span>τραχήλου δέρματι. μετὰ μέντοι τὸ σχισθῆναι πάλιν ἄνω
<span class="lb" data-page="805" data-line="5" id="p805.5"></span>φερομένας ὧν ἀξιόλογοι τῶν φλεβῶν τούτων εἰσὶν αἱ ἀποφύσεις,
<span class="lb" data-page="805" data-line="6" id="p805.6"></span>καθ’ ἃς εἴς τε τὸ πρόσωπον ὅλον διασπείρονται,
<span class="lb" data-page="805" data-line="7" id="p805.7"></span>καὶ τοῖς ἀμφὶ τὰ ὦτα χωρίοις διανέμονται, καὶ πρὸς τὴν
<span class="lb" data-page="805" data-line="8" id="p805.8"></span>κεφαλὴν ἀναφέρονται. διχῇ γὰρ ἑκατέρας σχισθείσης, τὸ
<span class="lb" data-page="805" data-line="9" id="p805.9"></span>μὲν ἕτερον μέρος εἴς τε τὰ κατὰ τὴν κάτω γένυν ἅπαντα
<span class="lb" data-page="805" data-line="10" id="p805.10"></span>μεγάλοις ἀγγείοις διασπείρεται, καὶ μικροῖς ἄλλοις εἰς τὰ
<span class="lb" data-page="805" data-line="11" id="p805.11"></span>κατὰ τὴν ἄνω· τὸ δ’ ἕτερον εἴς τε τὰ περὶ τὰ ὦτα χωρία
<span class="lb" data-page="805" data-line="12" id="p805.12"></span>καὶ τὴν κεφαλήν. ἐπιμίγνυται δὲ τούτων ἁπασῶν τῶν
<span class="lb" data-page="805" data-line="13" id="p805.13"></span>φλεβῶν τὰ πέρατα καὶ πρὸς τὰς παρακειμένας μὲν, οὐδὲν
<span class="lb" data-page="805" data-line="14" id="p805.14"></span>δὲ ἧττον αὐτῶν καὶ πρὸς τὰς ἀντικειμένας· ἐς ταὐτὸ γὰρ
<span class="lb" data-page="805" data-line="15" id="p805.15"></span>ἥκουσιν αἱ τελευταὶ τῶν ἐν τοῖς ἀριστεροῖς μέρεσι κειμένων
<span class="lb" data-page="805" data-line="16" id="p805.16"></span>φλεβῶν πρὸς τὰς ἐν τοῖς δεξιοῖς. ἡνίκα γὰρ ἐπιπολῆς αἱ
<span class="lb" data-page="805" data-line="17" id="p805.17"></span>τέτταρες γενηθῶσιν σφαγίτιδες, ἡ μὲν ἔξωθεν αὐτῶν ἐπὶ
<span class="lb" data-page="805" data-line="18" id="p805.18"></span>τὴν κεφαλὴν ἀναφέρεται· μέμνησο δ’, ὅτι ταύτην ἑλίττεσθαι 
<span class="pb" data-page="806" id="p806"></span>
<span class="lb" data-page="806" data-line="1" id="p806.1"></span>περὶ τὴν κλεῖν ἔφην· ἡ δὲ ἔσωθεν εἰς τὰ περὶ τὴν
<span class="lb" data-page="806" data-line="2" id="p806.2"></span>κάτω γένυν, ἐπιμιγνυμένη πολλαχόθι τοῖς διὰ βάθους
<span class="lb" data-page="806" data-line="3" id="p806.3"></span>σφαγίτιδος ἀποβλαστήμασιν, ἀφ’ ὧν εἴς τε τὸν λάρυγγα
<span class="lb" data-page="806" data-line="4" id="p806.4"></span>καὶ τὸν στόμαχον, ὅσα τε κατὰ βάθος τοῦ τραχήλου τέτακται
<span class="lb" data-page="806" data-line="5" id="p806.5"></span>μυῶν μόρια, πολλαὶ τῶν ἀπονεμήσεων ἐμφύονται,
<span class="lb" data-page="806" data-line="6" id="p806.6"></span>καθάπερ, ὅσα τοῦ βάθους ἀποκεχώρηκε μόρια μυῶν, ὑπὸ
<span class="lb" data-page="806" data-line="7" id="p806.7"></span>τῶν ἐπιπολῆς τρέφεται σφαγιτίδων. λαμβάνει δὲ καὶ ἡ
<span class="lb" data-page="806" data-line="8" id="p806.8"></span>γλῶττα μεγάλας φλέβας ἀπὸ τῶν διὰ βάθους σφαγιτίδων,
<span class="lb" data-page="806" data-line="9" id="p806.9"></span>ὅταν ταῖς ἐπιπολῆς διὰ τῶν ἀποφύσεων συμπλακῶσιν. ὅσα
<span class="lb" data-page="806" data-line="10" id="p806.10"></span>μέντοι τῇ γλώττῃ περίκειται σώματα, καὶ τῶν μυῶν ὅσοι
<span class="lb" data-page="806" data-line="11" id="p806.11"></span>μὴ διὰ βάθους εἰσὶν, ἀπὸ τῶν ἐπιπολῆς τρέφεται σφαγιτίδων.
<span class="lb" data-page="806" data-line="12" id="p806.12"></span>τό γε μὴν ὑπόλοιπον ἅπαν τῶν διὰ βάθους σφαγιτίδων
<span class="lb" data-page="806" data-line="13" id="p806.13"></span>εἰς τὸν ἐγκέφαλον ἀναφερόμενον ἐκπίπτει μὲν τῷ
<span class="lb" data-page="806" data-line="14" id="p806.14"></span>κρανίῳ κατὰ τὸ πέρας τῆς λαμβδοειδοῦς ῥαφῆς, πρὶν δὲ
<span class="lb" data-page="806" data-line="15" id="p806.15"></span>ἐκπίπτειν, ἀποβλάστημα μικρὸν τῇ μεταξὺ χώρᾳ τοῦ πρώτου
<span class="lb" data-page="806" data-line="16" id="p806.16"></span>καὶ δευτέρου ποιεῖται σπονδύλου, καὶ μετὰ ταῦτα ἄλλο
<span class="lb" data-page="806" data-line="17" id="p806.17"></span>χοειδὲς ἐν τῇ μεταξὺ τοῦ πρώτου καὶ τῆς κεφαλῆς, <span class="milestone ed2page" data-n="234" data-unit="ed2page" id="ed2page.234"></span>ἀναμίγνυται 
<span class="pb" data-page="807" id="p807"></span>
<span class="lb" data-page="807" data-line="1" id="p807.1"></span>δὲ ταῖς ἄνωθεν κάτω φερομέναις κατὰ τὸν ἐγκέφαλον
<span class="lb" data-page="807" data-line="2" id="p807.2"></span>φλεψὶ καί τισι τῶν ἔξωθέν τε καὶ τῶν πλαγίων.
<span class="lb" data-page="807" data-line="3" id="p807.3"></span>πασῶν γὰρ ἑνοῦνται τὰ πέρατα τῶν φλεβῶν ἐν τοῖς περὶ
<span class="lb" data-page="807" data-line="4" id="p807.4"></span>τὴν κεφαλήν τε καὶ τὴν διάρθρωσιν αὐτῆς χωρίοις. ἀλλὰ
<span class="lb" data-page="807" data-line="5" id="p807.5"></span>καὶ τῶν περικειμένων φλεβῶν τῷ κρανίῳ φέρονταί τινες
<span class="lb" data-page="807" data-line="6" id="p807.6"></span>ἔσω λεπταὶ, καὶ μάλιστα περὶ τὴν διάρθρωσιν τῆς
<span class="lb" data-page="807" data-line="7" id="p807.7"></span>γνάθου. ὅπως δὲ αὗται πᾶσαι μετὰ τὸ διελθεῖν ἔσω τοῦ
<span class="lb" data-page="807" data-line="8" id="p807.8"></span>κρανίου κατασχίζονταί τε καὶ κοινωνοῦσιν ἀλλήλαις, αὖθίς
<span class="lb" data-page="807" data-line="9" id="p807.9"></span>τε πάλιν αὐτῶν ἔξω τινὰ φέρεται μόρια μετὰ νεύρων τινῶν,
<span class="lb" data-page="807" data-line="10" id="p807.10"></span>ἐν ταῖς κατὰ τὸν ἐγκέφαλον ἀνατομικαῖς ἐγχειρήσεσιν
<span class="lb" data-page="807" data-line="11" id="p807.11"></span>ἐλέγομεν, ὥσπερ κᾀν ταῖς κατὰ τὸν πνεύμονα καὶ καρδίαν
<span class="lb" data-page="807" data-line="12" id="p807.12"></span>ἕκαστόν τε τῶν ἄλλων σπλάγχνων ἡ καθ’ ἕκαστον ἔκφυσις
<span class="lb" data-page="807" data-line="13" id="p807.13"></span>ἀπὸ πάντων τῶν ἀγγείων ἐν ταῖς ἰδίαις αὐτῶν ἀνατομικαῖς
<span class="lb" data-page="807" data-line="14" id="p807.14"></span>ἀκριβοῦται. νυνὶ δὲ, ὡς εἴρηται, σύνοψίν τινα τῆς τῶν
<span class="lb" data-page="807" data-line="15" id="p807.15"></span>ἀγγείων ἀνατομῆς ποιούμεθα. 
</p>
</section>
<section id="s8" title="Chapter 8">
<p>
<span class="lb" data-page="807" data-line="16" id="p807.16"></span>Συμπεπληρωμένης ἤδη τῆς ἐξηγήσεως ἁπασῶν
<span class="lb" data-page="807" data-line="17" id="p807.17"></span>τῶν ἄνω τοῦ διαφράγματος φλεβῶν, ἐπὶ τὰς ὑπολοίπους 
<span class="pb" data-page="808" id="p808"></span>
<span class="lb" data-page="808" data-line="1" id="p808.1"></span>μετέλθωμεν, ὅσαι τὰ κάτω τῶν φρενῶν τρέφουσιν ἀπὸ τῆς
<span class="lb" data-page="808" data-line="2" id="p808.2"></span>ἐπ’ ὀσφύϊ κοίλης γεννώμεναι. αὕτη γὰρ ἡ φλὲψ, ἐπειδὰν
<span class="lb" data-page="808" data-line="3" id="p808.3"></span>πρῶτον ἔξω τοῦ ἥπατος γένηται, πρὶν μὲν ἐπιβῆναι τῆς
<span class="lb" data-page="808" data-line="4" id="p808.4"></span>ὀσφύος, ἔτι μετέωρος οὖσα, κατὰ μὲν τὸ δεξιὸν ἑαυτῆς μέρος
<span class="lb" data-page="808" data-line="5" id="p808.5"></span>εἰς τὸν τοῦ δεξιοῦ νεφροῦ χιτῶνα καὶ τὰ περὶ τοῦτον
<span class="lb" data-page="808" data-line="6" id="p808.6"></span>σώματα ποτὲ μὲν ἀραχνοειδεῖς, ποτὲ δὲ τριχοειδεῖς, ποτὲ
<span class="lb" data-page="808" data-line="7" id="p808.7"></span>δὲ ἁδροτέρας τὰς ἐπινεμήσεις πέμπει, κατὰ δὲ τὸ ἀριστερὸν
<span class="lb" data-page="808" data-line="8" id="p808.8"></span>ἀξιόλογον φλέβα διασχιζομένην εἰς τὰ ταύτῃ σώματα.
<span class="lb" data-page="808" data-line="9" id="p808.9"></span>πολλάκις δ’, αὐτῆς ἐπὶ τὸν νεφρὸν ἀφικνουμένης,
<span class="lb" data-page="808" data-line="10" id="p808.10"></span>ἀποφύονται φλέβες ἀπ’ αὐτῆς, καὶ τοῦ αὐτοῦ περὶ τὸν
<span class="lb" data-page="808" data-line="11" id="p808.11"></span>νεφρὸν χιτῶνος ἅμα τοῖς πέριξ χωρίοις, ἔνιαι μὲν
<span class="lb" data-page="808" data-line="12" id="p808.12"></span>ἀραχνοειδεῖς, ἔνιαι δὲ μικραὶ, τριχοειδεῖς ἔνιαι. ὀνομάζω
<span class="lb" data-page="808" data-line="13" id="p808.13"></span>δὲ ἰδίως φλέβας μικρὰς, ὅσαι φαίνονται, καίτοι
<span class="lb" data-page="808" data-line="14" id="p808.14"></span>μικρὸν εὖρος ἔχουσαι. τοῦτο δὲ οὐχ ὑπάρχει ταῖς ἀραχνοειδέσι
<span class="lb" data-page="808" data-line="15" id="p808.15"></span>καὶ τριχοειδέσιν, ἀλλ’ αἱ μὲν λεπτοτάταις ἐοίκασι
<span class="lb" data-page="808" data-line="16" id="p808.16"></span>γραμμαῖς μόγις ὁρωμέναις, ἃς ἀπανθισμοὺς ἐκάλεσαν ἔνιοι
<span class="lb" data-page="808" data-line="17" id="p808.17"></span>τῶν παλαιῶν, αἱ δὲ, ὡς ἂν εἴποι τις, ἁδροτέραις γραμμαῖς, ﻿
<span class="pb" data-page="809" id="p809"></span>
<span class="lb" data-page="809" data-line="1" id="p809.1"></span>ἐχούσαις μὲν δηλονότι πάντως τι πλάτος, ἀλλ’ ὡς πρὸς
<span class="lb" data-page="809" data-line="2" id="p809.2"></span>αἴσθησιν ἀπλατέσι λεγομέναις, ἐπειδὴ σαφὴς ἡ διάκρισις
<span class="lb" data-page="809" data-line="3" id="p809.3"></span>τῶν ὁριζόντων τὸ πλάτος μορίων ἐν αὐταῖς οὐκ ἔστιν.
<span class="lb" data-page="809" data-line="4" id="p809.4"></span>αὗται μὲν οὖν αἱ φλέβες τοιαίδε. αἱ δὲ εἰς τοὺς νεφροὺς
<span class="lb" data-page="809" data-line="5" id="p809.5"></span>ἐμφυόμεναι μέγισται πασῶν εἰσιν τῶν τῆς κοίλης ἀπεσχισμένων.
<span class="lb" data-page="809" data-line="6" id="p809.6"></span>ἐφεξῆς δὲ αὐτῶν ἐπὶ τοὺς ὄρχεις φέρονται φλέβες,
<span class="lb" data-page="809" data-line="7" id="p809.7"></span>τὸ μέν τι κοινὸν ἐπὶ πάντων ἔχουσαι τῶν πιθήκων, τὸ δὲ
<span class="lb" data-page="809" data-line="8" id="p809.8"></span>ἴδιον ἐν ἑκάστοις αὐτῶν. τὸ κοινὸν μὲν οὖν ἐστιν, ἀπὸ
<span class="lb" data-page="809" data-line="9" id="p809.9"></span>τῆς ἐπὶ τὸν ἀριστερὸν νεφρὸν ἀποβλάστημά τι φέρεσθαι
<span class="lb" data-page="809" data-line="10" id="p809.10"></span>ἐπὶ τὸν ἀριστερὸν ὄρχιν· ἴδιον δὲ, διττὰς εἶναί ποτε τὰς
<span class="lb" data-page="809" data-line="11" id="p809.11"></span>ἀρχὰς τῆς εἰς τὸν ὄρχιν ἰούσης φλεβὸς, τῆς μὲν ἀπὸ
<span class="lb" data-page="809" data-line="12" id="p809.12"></span>τῆς ἐπὶ τὸν ἀριστερὸν νεφρὸν ἀφικνουμένης, τῆς δὲ τῆς
<span class="lb" data-page="809" data-line="13" id="p809.13"></span>κοίλης ἀποσχιζομένης, ποτὲ δὲ μίαν μόνην ἀπὸ τῆς ἐπὶ
<span class="lb" data-page="809" data-line="14" id="p809.14"></span>τὸν μηρὸν ἰούσης φλεβός. ἡ δὲ ἐν τοῖς δεξιοῖς μέρεσι φλὲψ,
<span class="lb" data-page="809" data-line="15" id="p809.15"></span>εἰς τὸν δεξιὸν ὄρχιν ἰοῦσα, τῆς κοίλης αὐτῆς ἀποπέφυκεν.
<span class="lb" data-page="809" data-line="16" id="p809.16"></span>ὤφθη δὲ ἅπαξ ποτέ μοι καὶ ἥδε δύο ἀρχὰς ἔχουσα, καθάπερ
<span class="lb" data-page="809" data-line="17" id="p809.17"></span>ἐν τοῖς ἀριστεροῖς πολλάκις. αὗται μὲν οὖν αἱ φλέβες 
<span class="pb" data-page="810" id="p810"></span>
<span class="lb" data-page="810" data-line="1" id="p810.1"></span>εἰς τοὺς ὄρχεις φέρονται, ἄν τε ἄῤῥεν, ἄν τε θῆλυ τὸ
<span class="lb" data-page="810" data-line="2" id="p810.2"></span>ζῶον ᾖ. καὶ γὰρ καὶ τὸ θῆλυ κατὰ τὰ πλευρὰ τῆς μήτρας
<span class="lb" data-page="810" data-line="3" id="p810.3"></span>ἔχει τοὺς ὄρχεις, πολὺ μικροτέρους τε καὶ πυκνοτέρους ἤπερ
<span class="lb" data-page="810" data-line="4" id="p810.4"></span>ἐπὶ τῶν ἀῤῥένων. ἐφεξῆς δ’ αὐτῶν καθ’ ἕκαστον σπόνδυλον
<span class="lb" data-page="810" data-line="5" id="p810.5"></span>ἐπὶ τὰς λαγόνας φέρονται φλέβες, ὧν τὰ πέρατα πρὸς
<span class="lb" data-page="810" data-line="6" id="p810.6"></span>τοὺς κατ’ ἐπιγάστριον ἀναφέρονται μῦς. <span class="milestone ed2page" data-n="235" data-unit="ed2page" id="ed2page.235"></span>οἱ γάρ τοι
<span class="lb" data-page="810" data-line="7" id="p810.7"></span>κατ’ ἐπιγάστριον μῦς ἐκ τούτων τρέφονται τῶν φλεβῶν, καὶ
<span class="lb" data-page="810" data-line="8" id="p810.8"></span>τῶν ἐν τοῖς τῶν νόθων πλευρῶν μεσοπλευρίοις, καὶ τῶν
<span class="lb" data-page="810" data-line="9" id="p810.9"></span>ἄνωθεν ἐπὶ τὸ στέρνον ἐπὶ τοὺς τιτθοὺς φερομένων, καὶ
<span class="lb" data-page="810" data-line="10" id="p810.10"></span>τῶν ταύταις ἑνουμένων τοῖς πέρασιν ἐκ τῶν κάτω μερῶν
<span class="lb" data-page="810" data-line="11" id="p810.11"></span>ἀναφερομένων, ὑπὲρ ὧν ἔμπροσθεν ἐπηγγειλάμην αὖθις
<span class="lb" data-page="810" data-line="12" id="p810.12"></span>ἐρεῖν. οἱ δὲ ὑπερκείμενοι τούτων μύες, οἱ ἔξωθεν τοῦ θώρακος,
<span class="lb" data-page="810" data-line="13" id="p810.13"></span>ἐκ τῶν κατὰ τὰς κλεῖς ἀγγείων τῶν μικρῶν, ὑπὲρ ὧν
<span class="lb" data-page="810" data-line="14" id="p810.14"></span>ἔμπροσθεν εἶπον, κᾀκ τῶν ἐπὶ τὸ στέρνον φερομένων. διεκπίπτει
<span class="lb" data-page="810" data-line="15" id="p810.15"></span>γὰρ αὐτῶν ἀποβλαστήματα πρὸς τοὺς παρὰ τὸ στέρνον
<span class="lb" data-page="810" data-line="16" id="p810.16"></span>μῦς, καὶ προσέτι τῶν κατὰ τὰ μεσοπλεύρια· καὶ γὰρ
<span class="lb" data-page="810" data-line="17" id="p810.17"></span>καὶ τούτων ἐκπίπτει τις ἔξω τοῦ θώρακος μοῖρα. καὶ μὲν 
<span class="pb" data-page="811" id="p811"></span>
<span class="lb" data-page="811" data-line="1" id="p811.1"></span>δὴ ὅτι τῷ κατ’ ὀσφὺν νωτιαίῳ φλέβες ἀπὸ τῆς ἐπικειμένης
<span class="lb" data-page="811" data-line="2" id="p811.2"></span>ἐνταῦθα τῆς κοίλης ἐμφύονται καθ’ ἕκαστον τρῆμα μία,
<span class="lb" data-page="811" data-line="3" id="p811.3"></span>λέλεκται πρόσθεν. ὥστ’ οὐδὲν <span class="milestone ed1page" data-n="202" data-unit="ed1page" id="ed1page.202"></span>ἔτι ὑπόλοιπόν ἐστιν
<span class="lb" data-page="811" data-line="4" id="p811.4"></span>τῆς ἐπ’ ὀσφύϊ κοίλης ἀποβλάστημα διηγήσεως δεόμενον.
<span class="lb" data-page="811" data-line="5" id="p811.5"></span>ἀλλ’ ὅπως δίχα σχίζεται, λεκτέον ἤδη. κατὰ τοίνυν τοὺς
<span class="lb" data-page="811" data-line="6" id="p811.6"></span>ὑστάτους τῆς ὀσφύος σπονδύλους οὐκ ἔθ’ ὑποκειμένην ἐστὶν
<span class="lb" data-page="811" data-line="7" id="p811.7"></span>εὑρεῖν τὴν ἀρτηρίαν τῇ φλεβὶ, τοὐναντίον δ’ ἅπαν γίνεται.
<span class="lb" data-page="811" data-line="8" id="p811.8"></span>μετέωρος μὲν ἡ ἀρτηρία κατὰ τῆς φλεβὸς ὀχεῖται, τῶν
<span class="lb" data-page="811" data-line="9" id="p811.9"></span>σπονδύλων δὲ αὐτῶν ἡ φλέψ. ψαύει τοίνυν καὶ σχίζεται
<span class="lb" data-page="811" data-line="10" id="p811.10"></span>κατὰ τοῦτο τὸ μέρος ἑκάτερον τῶν ἀγγείων δίχα, καὶ γίνεται
<span class="lb" data-page="811" data-line="11" id="p811.11"></span>τὸ σύμπαν αὐτῶν σχῆμα τῷ Λ στοιχείῳ παραπλήσιον.
<span class="lb" data-page="811" data-line="12" id="p811.12"></span>ἕκαστον δὲ τῶν συνθέτων ἀγγείων ἐπὶ τὸ καθ’
<span class="lb" data-page="811" data-line="13" id="p811.13"></span>ἑαυτὸ φέρεται σκέλος λοξόν. ἐν δὲ τῇ φορᾷ ταύτῃ πρῶτον
<span class="lb" data-page="811" data-line="14" id="p811.14"></span>μὲν ἀπόφυσιν τῆς φλεβὸς ἑκατέρας ἰδεῖν ἐστιν, ἐπὶ τὰς
<span class="lb" data-page="811" data-line="15" id="p811.15"></span>ψόας ὀπίσω διανεμομένας, καί τινας ἄλλας τριχοειδεῖς ἀμυδρῶς
<span class="lb" data-page="811" data-line="16" id="p811.16"></span>ἐνίοτε φερομένας εἰς τὸ κατ’ ὀσφὺν περιτόναιον. ἀπὸ
<span class="lb" data-page="811" data-line="17" id="p811.17"></span>γάρ τοι τῶν πλησιαζόντων καθ’ ἕκαστον μόριον ἀγγείων τὸ 
<span class="pb" data-page="812" id="p812"></span>
<span class="lb" data-page="812" data-line="1" id="p812.1"></span>περιτόναιον τρέφεται τοσαύταις φλεψί· πλείστας δ’ αὐτῶν
<span class="lb" data-page="812" data-line="2" id="p812.2"></span>καὶ μακροτέρας λαμβάνει παρὰ τῶν ἐπ’ ὄρχεις φερομένων.
<span class="lb" data-page="812" data-line="3" id="p812.3"></span>ἐφεξῆς δὲ τούτων εἰσὶν ἀποφύσεις τῶν ἐπὶ τὰ σκέλη φερομένων
<span class="lb" data-page="812" data-line="4" id="p812.4"></span>φλεβῶν εἴς τε τὰ κάτω καὶ πρόσω. πρῶτον μὲν εἰς
<span class="lb" data-page="812" data-line="5" id="p812.5"></span>τοὺς κατὰ τὸ πλατὺ καλούμενον ὀστοῦν μῦς, ὧν οὐ σμικρὸν
<span class="lb" data-page="812" data-line="6" id="p812.6"></span>μέρος ἀναμίγνυται τῇ μετ’ αὐτῶν ἐκφύσει πρὸς τοὺς
<span class="lb" data-page="812" data-line="7" id="p812.7"></span>κατὰ τὴν ἕδραν μῦς φερόμενον. ἀμφοτέρων δὲ τῶν συζυγιῶν
<span class="lb" data-page="812" data-line="8" id="p812.8"></span>τὰ πέρατα διεκπίπτει πρὸς τὰ ἐκτὸς μόρια τοῦ πλατέος
<span class="lb" data-page="812" data-line="9" id="p812.9"></span>ὀστοῦ, τοῖς τοῦ ἐνταῦθα μυσὶ διασπειρόμενα. μετὰ
<span class="lb" data-page="812" data-line="10" id="p812.10"></span>δὲ ταῦτα ἐπὶ τὰ κάτω μέρη τῆς μήτρας φέρονται φλέβες
<span class="lb" data-page="812" data-line="11" id="p812.11"></span>ἀνωτέρω βραχὺ τῆς τοῦ τραχήλου πρώτης ἐκφύσεως, αἵτινες
<span class="lb" data-page="812" data-line="12" id="p812.12"></span>εἴς τε τὸν τράχηλον αὐτὸν διασπείρονται, καὶ εἰς τὴν
<span class="lb" data-page="812" data-line="13" id="p812.13"></span>μήτραν ἑνούμεναι μέρει μὲν ἑαυτῶν τινι τοὺς ὄρχεις, τῷ
<span class="lb" data-page="812" data-line="14" id="p812.14"></span>δὲ ἄλλῳ τὰ μέχρι τοῦ πυθμένος τῆς μήτρας διαπλέκουσιν.
<span class="lb" data-page="812" data-line="15" id="p812.15"></span>ἀπὸ δὲ τῶν ἐπὶ τὰ κάτω τῆς μήτρας φερομένων φλεβῶν
<span class="lb" data-page="812" data-line="16" id="p812.16"></span>καὶ αἱ τῆς κύστεως ἀποσχίζονται φλέβες. ἐφεξῆς δ’ ἐστὶν
<span class="lb" data-page="812" data-line="17" id="p812.17"></span>ἄλλη συζυγία φλεβῶν, δύο ἀρχὰς τοὐπίπαν ἐχουσῶν. προϊοῦσαι 
<span class="pb" data-page="813" id="p813"></span>
<span class="lb" data-page="813" data-line="1" id="p813.1"></span>δὲ αὗται συνάπτονται πρὸς ἀλλήλας καὶ γεννῶσι φλέβα
<span class="lb" data-page="813" data-line="2" id="p813.2"></span>καθ’ ἑκάτερον μέρος εἰς τοὐκτὸς φερομένην διὰ τοῦ τῆς
<span class="lb" data-page="813" data-line="3" id="p813.3"></span>ἥβης ὀστοῦ σὺν τῷ ταύτης νεύρῳ. καὶ τοίνυν διασπείρεται
<span class="lb" data-page="813" data-line="4" id="p813.4"></span>τοῖς κάτω μυσὶ τοῦ τῆς ἥβης ὀστοῦ τὸ ἀγγεῖον τοῦτο, καθάπερ
<span class="lb" data-page="813" data-line="5" id="p813.5"></span>καὶ τὸ νεῦρον. μετὰ δὲ ταῦτά ἐστιν ἄλλη συζυγία
<span class="lb" data-page="813" data-line="6" id="p813.6"></span>φλεβῶν, ὑπὲρ ὧν ἔμπροσθεν ἀνεβαλόμην ἐρεῖν, τῶν ἀναφερομένων
<span class="lb" data-page="813" data-line="7" id="p813.7"></span>παρὰ τοὺς ὀρθίους μῦς, ἔπειτα εἰς ταὐτὸν ἰουσῶν
<span class="lb" data-page="813" data-line="8" id="p813.8"></span>τοῖς πέρασι τῶν φλεβῶν, ἃς διὰ τοῦ θώρακος εἰς ὑποχόνδρια
<span class="lb" data-page="813" data-line="9" id="p813.9"></span>καταφέρεσθαι πρόσθεν εἶπον. ἀπὸ δὲ τῆς αὐτῆς ῥίζης
<span class="lb" data-page="813" data-line="10" id="p813.10"></span>καὶ ἄλλο φλεβίον ἓν καθ’ ἑκάτερον μέρος εἰς τὴν μήτραν
<span class="lb" data-page="813" data-line="11" id="p813.11"></span>ἀφικνεῖται, δι’ ὧν φλεβῶν ἡ κοινωνία μάλιστά ἐστι
<span class="lb" data-page="813" data-line="12" id="p813.12"></span>τοῖς τιτθοῖς πρὸς τὰς μήτρας. αὗται μὲν οὖν αἱ φλέβες
<span class="lb" data-page="813" data-line="13" id="p813.13"></span>ἐκ τῶν ἔνδον μερῶν κεῖνται τῶν ὀρθίων μυῶν, <span class="milestone ed2page" data-n="236" data-unit="ed2page" id="ed2page.236"></span>καὶ
<span class="lb" data-page="813" data-line="14" id="p813.14"></span>αἵ γε ἀναφερόμεναι πρὸς τὰ ὑποχόνδρια συμφυεῖς εἰσιν
<span class="lb" data-page="813" data-line="15" id="p813.15"></span>αὐτοῖς. ἑτέρα δ’ ἔξωθεν τῶν μυῶν ἐστι συζυγία τῶν καθηκουσῶν
<span class="lb" data-page="813" data-line="16" id="p813.16"></span>ἐπὶ τὸ αἰδοῖον, ἄν τε ἄῤῥεν, ἄν τε θῆλυ τὸ
<span class="lb" data-page="813" data-line="17" id="p813.17"></span>ζῶον ᾖ· καταφέρονται δὲ παρὰ τὴν συμβολὴν τῶν τῆς ἥβης
<span class="lb" data-page="813" data-line="18" id="p813.18"></span>ὀστῶν ἑκατέρωθεν. καὶ μετὰ ταύτας εὐθέως ἐστὶν ἑτέρα ﻿
<span class="pb" data-page="814" id="p814"></span>
<span class="lb" data-page="814" data-line="1" id="p814.1"></span>φλὲψ ἀφ’ ἑκατέρας τῆς ἐπὶ τὰ σκέλη πρὸς τοὺς ἔνδον μῦς
<span class="lb" data-page="814" data-line="2" id="p814.2"></span>τῶν μηρῶν φερομένη. τούτων δ’ ἑξῆς ἄλλη συζυγία φλεβῶν
<span class="lb" data-page="814" data-line="3" id="p814.3"></span>ἐπιπολῆς ὑπὸ τῷ δέρματι κειμένη, ἃς καὶ θεώμεθα
<span class="lb" data-page="814" data-line="4" id="p814.4"></span>πάνυ σαφῶς ἐπὶ τῶν ἰσχνῶν ἀνθρώπων, ἀπὸ μὲν τῶν βουβώνων
<span class="lb" data-page="814" data-line="5" id="p814.5"></span>ἀρχομένας, ἀναφερομένας δὲ κατὰ τὸν τῶν λαγόνων
<span class="lb" data-page="814" data-line="6" id="p814.6"></span>τόπον. ἀμυδραὶ δὲ ἄλλαι συνάπτουσιν αὐτῶν τοῖς πέρασιν
<span class="lb" data-page="814" data-line="7" id="p814.7"></span>ἄνωθεν κάτω φερόμεναι, τὴν γένεσιν ἔχουσαι μάλιστα ἐκ
<span class="lb" data-page="814" data-line="8" id="p814.8"></span>τῶν παρὰ τοὺς τιτθοὺς φλεβῶν. ἀλλὰ ταύτης τῆς συζυγίας
<span class="lb" data-page="814" data-line="9" id="p814.9"></span>τῆς νῦν ἐν τῷ λόγῳ προκειμένης ἔφην ἀναφέρεσθαι κάτωθεν
<span class="lb" data-page="814" data-line="10" id="p814.10"></span>ἄνω μέρος οὐ σμικρὸν, ἐπὶ τοὺς παρὰ τὰς πυγὰς ἀποχωροῦν
<span class="lb" data-page="814" data-line="11" id="p814.11"></span>μῦς. ἐντεῦθεν δὴ λοιπὸν ἡ μεγάλη φλὲψ εἰς τὸ
<span class="lb" data-page="814" data-line="12" id="p814.12"></span>σκέλος ἀποσχίζεται, πρώτην μὲν ἀπόφυσιν ἑαυτῆς κατὰ τὸν
<span class="lb" data-page="814" data-line="13" id="p814.13"></span>βουβῶνα ποιοῦσα σὺν ἀρτηρίᾳ μικρᾷ τοῖς ἐμπροσθίοις μυσὶν
<span class="lb" data-page="814" data-line="14" id="p814.14"></span>διανεμομένην, δευτέραν ἑκατέρωθεν μίαν κᾀκ τῶν ἔνδον
<span class="lb" data-page="814" data-line="15" id="p814.15"></span>μερῶν ἄχρι τοῦ γόνατος ἐπιπολῆς διασπειρομένην, ἄλλας δ’
<span class="lb" data-page="814" data-line="16" id="p814.16"></span>οὐκ ὀλίγας διὰ βάθους εἰς τοὺς μηρούς. μικρὸν δ’ ἀνωτέρω
<span class="lb" data-page="814" data-line="17" id="p814.17"></span>τῆς κατὰ γόνυ διαρθρώσεως τριχῆ σχισθεῖσα, τῷ μέσῳ
<span class="lb" data-page="814" data-line="18" id="p814.18"></span>μὲν αὑτῆς, ᾗ δὴ μεγίστη ἐστὶ, δι’ αὐτῆς εἰς ἰγνύας φέρεται 
<span class="pb" data-page="815" id="p815"></span>
<span class="lb" data-page="815" data-line="1" id="p815.1"></span>κάτω, κᾄπειτα ἐντεῦθεν διὰ τοῦ βάθους ἰοῦσα τῆς καλουμένης
<span class="lb" data-page="815" data-line="2" id="p815.2"></span>γαστροκνημίας ἀποφύσεις οὐκ ὀλίγας δίδωσι τοῖς
<span class="lb" data-page="815" data-line="3" id="p815.3"></span>κατὰ ταύτην μυσί· τῷ δ’ ἔξωθεν μορίῳ τῷ δευτέρῳ κατὰ
<span class="lb" data-page="815" data-line="4" id="p815.4"></span>τὸ τῆς περόνης ἐκτὸς ἐπὶ τῆς κατὰ τὸν πόδα διαρθρώσεως
<span class="lb" data-page="815" data-line="5" id="p815.5"></span>ἐπιπολῆς ἀφικνεῖται· τῷ τρίτῳ δὲ μέρει τῶν ἔνδον
<span class="lb" data-page="815" data-line="6" id="p815.6"></span>ἐπ’ αὐτὸ τὸ ἀντικείμενον ἔρχεται, κᾄπειτα ἐντεῦθεν ἐπὶ
<span class="lb" data-page="815" data-line="7" id="p815.7"></span>τὸ σφυρὸν ἀφικνεῖται ἐπ’ αὐτὸ τῆς κνήμης τὸ πέρας, ἐπιτηδειοτάτη
<span class="lb" data-page="815" data-line="8" id="p815.8"></span>πρὸς τὰς φλεβοτομίας οὖσα. καὶ μὲν δὴ καὶ
<span class="lb" data-page="815" data-line="9" id="p815.9"></span>τῆς διὰ βάθους τῆς μεγάλης εἰς τοὺς μῦς σχιζομένης σὺν
<span class="lb" data-page="815" data-line="10" id="p815.10"></span>ἀρτηρίᾳ δύο πέρατα ποιησαμένης, τὸ μὲν ἕτερον τὸ μεῖζον
<span class="lb" data-page="815" data-line="11" id="p815.11"></span>ἀπὸ τῆς κνήμης ἔσω φέρεται, τὸ δ’ ἕτερον διὰ τῆς μέσης
<span class="lb" data-page="815" data-line="12" id="p815.12"></span>χώρας περόνης τε καὶ κνήμης εἰς τὰ πρόσω παραγίγνεται
<span class="lb" data-page="815" data-line="13" id="p815.13"></span>τοῦ ποδὸς, ἐμπηγνύμενον ἀποβλαστήματι φλεβὸς ἑτέρας, ἣν
<span class="lb" data-page="815" data-line="14" id="p815.14"></span>διὰ τῶν ἔξω τῆς κνήμης μερῶν παρὰ τὴν περόνην ἔφην
<span class="lb" data-page="815" data-line="15" id="p815.15"></span>καταφέρεσθαι, ὡς γίγνεσθαι τέτταρας φλέβας εἰς πόδα κατερχομένας,
<span class="lb" data-page="815" data-line="16" id="p815.16"></span>μίαν μὲν ἔξωθεν πασῶν παρὰ τὸ κυρτὸν πέρας
<span class="lb" data-page="815" data-line="17" id="p815.17"></span>τῆς περόνης, ἑτέραν δὲ ἐκ τῶν ἔνδον αὐτοῦ μερῶν,
<span class="lb" data-page="815" data-line="18" id="p815.18"></span>καὶ τρίτην, ὡς εἶπον, πρόσω τοῦ τῆς κνήμης πέρατος, 
<span class="pb" data-page="816" id="p816"></span>
<span class="lb" data-page="816" data-line="1" id="p816.1"></span>καὶ τετάρτην, ἐκ τῶν ἔνδον περιλαμβάνουσαν τὰς κυρτὰς
<span class="lb" data-page="816" data-line="2" id="p816.2"></span>ἀποφύσεις. ἡ μὲν πρώτη καὶ δευτέρα ῥηθεῖσαι τῆς περόνης,
<span class="lb" data-page="816" data-line="3" id="p816.3"></span>αἱ δὲ ἑξῆς δύο τῆς κνήμης. ἐντεῦθεν δ’ ἡ μὲν τετάρτη
<span class="lb" data-page="816" data-line="4" id="p816.4"></span>κάτω τοῦ ποδὸς ἅπαντα διαπλέκει, συνεπιμιγνυμένων
<span class="lb" data-page="816" data-line="5" id="p816.5"></span>αὐτῇ μορίων τῆς πρώτης. αἱ μέσαι δ’ αὐτῶν αἱ δύο
<span class="lb" data-page="816" data-line="6" id="p816.6"></span>κατὰ τοῦ ποδὸς ἄνω διασπείρονται. καὶ μέντοι καὶ τῆς
<span class="lb" data-page="816" data-line="7" id="p816.7"></span>πρώτης μόριον τὸ ἄνω τοῦ ποδὸς ἔχει, ὃ διαπλέκει τὰ
<span class="lb" data-page="816" data-line="8" id="p816.8"></span>μέρη τῆς κατὰ τὸν μικρὸν μάλιστα δάκτυλον. ἐπιμίγνυται
<span class="lb" data-page="816" data-line="9" id="p816.9"></span>δὲ καὶ ἄλλως πολυειδῶς, ὥσπερ ἐν ταῖς ἄκραις χερσὶν, οὕτω
<span class="lb" data-page="816" data-line="10" id="p816.10"></span>καὶ κατὰ τὸν πόδα μόρια τῶν ἀγγείων. αὕτη μὲν ἡ σύνοψις
<span class="lb" data-page="816" data-line="11" id="p816.11"></span>ἔσται σοι τῆς τῶν φλεβῶν ἀνατομῆς· ἐφεξῆς δὲ περὶ
<span class="lb" data-page="816" data-line="12" id="p816.12"></span>τῶν ἀρτηριῶν ἐροῦμεν. 
</p>
</section>
<section id="s9" title="Chapter 9">
<p>
<span class="lb" data-page="816" data-line="13" id="p816.13"></span>Ἀρχὴ μὲν τούτων ἐστὶν ἡ ἀριστερὰ κοιλία
<span class="lb" data-page="816" data-line="14" id="p816.14"></span>τῆς καρδίας. ἐντεῦθεν δὲ μία μὲν εἰς τὸν πνεύμονα κατασχίζεται
<span class="lb" data-page="816" data-line="15" id="p816.15"></span>λεπτὴ <span class="milestone ed2page" data-n="237" data-unit="ed2page" id="ed2page.237"></span>καὶ μονοχίτων, καθάπερ αἱ φλέβες·
<span class="lb" data-page="816" data-line="16" id="p816.16"></span>ἑτέρα δὲ δύο χιτῶνας ἔχουσα καὶ παχεῖα, πολὺ μείζων
<span class="lb" data-page="816" data-line="17" id="p816.17"></span>τῆσδε, καθάπερ τι στέλεχος ἁπασῶν οὖσα τῶν ἀρτηριῶν.
<span class="lb" data-page="816" data-line="18" id="p816.18"></span>εἰκάσαις δ’ ἂν, εἰ βούλοιο, καὶ τὴν εἰς τὸν πνεύμονα 
<span class="pb" data-page="817" id="p817"></span>
<span class="lb" data-page="817" data-line="1" id="p817.1"></span>κατασχιζομένην ἀνάλογον ἔχειν τῇ πρώτῃ πασῶν ῥηθείσῃ
<span class="lb" data-page="817" data-line="2" id="p817.2"></span>φλεβὶ, τῇ κατὰ τὰς πύλας τοῦ ἥπατος, ἣν εἰς τὰ κατὰ
<span class="lb" data-page="817" data-line="3" id="p817.3"></span>τὴν γαστέρα μόρια καθήκειν ἔφην, οἶόν περ ῥίζαις τισὶ
<span class="lb" data-page="817" data-line="4" id="p817.4"></span>τοῖς ἑαυτῆς πέρασιν ἀναλαμβάνουσαν τὴν τροφήν. ὡσαύτως
<span class="lb" data-page="817" data-line="5" id="p817.5"></span>γάρ τοι καὶ ἥδε διὰ τῆς εἰσπνοῆς ὠφέλειαν εἰς τὸν πνεύμονα
<span class="lb" data-page="817" data-line="6" id="p817.6"></span>κατασχίζεται. καὶ μέντοι καὶ δι’ αὐτὸ τὸ τῆς καρδίας
<span class="lb" data-page="817" data-line="7" id="p817.7"></span>σῶμα περιχεομένας ἐν κύκλῳ δύο ἀρτηρίας ἔχει, τὴν
<span class="lb" data-page="817" data-line="8" id="p817.8"></span>μὲν ἑτέραν τὴν μείζω τὸ πλεῖστον αὐτῆς διαπλέκουσαν, τὴν
<span class="lb" data-page="817" data-line="9" id="p817.9"></span>δὲ ἑτέραν εἰς ἐκεῖνα μάλιστα διανεμομένην, ἔνθα τὴν τρίτην
<span class="lb" data-page="817" data-line="10" id="p817.10"></span>ἐνόμιζεν εἶναι κοιλίαν ὁ Ἀριστοτέλης. αὕτη δέ ἐστιν
<span class="lb" data-page="817" data-line="11" id="p817.11"></span>ἡ κατὰ τὸ πλατὺ τῆς καρδίας μόριον οὖσα τῆς δεξιᾶς, οὐκ
<span class="lb" data-page="817" data-line="12" id="p817.12"></span>ἄλλη τρίτη τις. πέφυκε δ’ ἐξ αὐτῆς εἰς τὸν πνεύμονα κατασχιζομένη
<span class="lb" data-page="817" data-line="13" id="p817.13"></span>φλὲψ, ἧς ὁ χιτὼν ὁ αὐτός ἐστι τῷ τῆς ἀρτηρίας.
<span class="lb" data-page="817" data-line="14" id="p817.14"></span>ταύτας μὲν οὖν τὰς ἀρτηρίας ἅμα τῷ πρῶτον
<span class="lb" data-page="817" data-line="15" id="p817.15"></span>ἐκφύεσθαι τῆς καρδίας τὴν μεγίστην ἀποφυομένας αὐτῆς
<span class="lb" data-page="817" data-line="16" id="p817.16"></span>ἰδεῖν ἐστιν, εὐθὺς δὲ κᾳκείνην διασχιζομένην ἀνίσοις τμήμασιν·
<span class="lb" data-page="817" data-line="17" id="p817.17"></span>καὶ μέντοι καὶ τὸ <span class="milestone ed1page" data-n="203" data-unit="ed1page" id="ed1page.203"></span>ἔλαττον αὐτῆς μέρος ἄνω 
<span class="pb" data-page="818" id="p818"></span>
<span class="lb" data-page="818" data-line="1" id="p818.1"></span>φερόμενον, καὶ αὐτὸ πάλιν αὐτίκα σχιζόμενον ἀνίσοις τμήμασι·
<span class="lb" data-page="818" data-line="2" id="p818.2"></span>κᾄπειτα τὸ μὲν μεῖζον αὐτῶν ἐπὶ τὴν σφαγὴν ἀνατεινόμενον
<span class="lb" data-page="818" data-line="3" id="p818.3"></span>λοξὸν ἀπὸ τῶν ἀριστερῶν ἐπὶ τὰ δεξιὰ τοῦ θώρακος,
<span class="lb" data-page="818" data-line="4" id="p818.4"></span>ἀντίστροφον δὲ τὴν θέσιν ἔχον τὸ ἕτερον. ἀναφέρεται
<span class="lb" data-page="818" data-line="5" id="p818.5"></span>γάρ τοι καὶ τοῦτο λοξὸν ἐπὶ τὴν ἀριστερὰν ὠμοπλάτην τε
<span class="lb" data-page="818" data-line="6" id="p818.6"></span>καὶ μασχάλην ἀποφύσεσιν, ἀποφυόμενον ἐπί τε τὸ στέρνον
<span class="lb" data-page="818" data-line="7" id="p818.7"></span>καὶ τὰς πρώτας τοῦ θώρακος πλευρὰς καὶ τοὺς ἓξ τοῦ
<span class="lb" data-page="818" data-line="8" id="p818.8"></span>τραχήλου σπονδύλους, ἐπί τε τὰ περὶ τὴν κλεῖν χωρία
<span class="lb" data-page="818" data-line="9" id="p818.9"></span>μέχρι τῆς ἀκρωμίας, μεθ’ ἃς ἁπάσας τὸ ὑπόλοιπον ἐπί τε
<span class="lb" data-page="818" data-line="10" id="p818.10"></span>τὴν ὠμοπλάτην καὶ τὴν χεῖρα κατασχίζεται. τὸ δ’ ἐπὶ τὴν
<span class="lb" data-page="818" data-line="11" id="p818.11"></span>σφαγὴν ἀνατεινόμενον μέρος τῆς ἀρτηρίας τὸ μεῖζον, ὅταν
<span class="lb" data-page="818" data-line="12" id="p818.12"></span>τῷ θυμῷ πλησιάσῃ, πρῶτον μὲν ἀπόφυσιν ἑαυτοῦ ποιεῖται
<span class="lb" data-page="818" data-line="13" id="p818.13"></span>παρὰ τὴν ἀριστερὰν σφαγῖτιν, ἐπ’ αὐτῇ δὲ ἑτέραν παρὰ
<span class="lb" data-page="818" data-line="14" id="p818.14"></span>τὴν δεξιάν· εἶθ’ οὕτως τὸ ὑπόλοιπον ἅπαν αὐτῆς ὁμοίως
<span class="lb" data-page="818" data-line="15" id="p818.15"></span>κατασχίζεται τῇ λεγομένῃ πρὸς τὴν ἀριστερὰν ὠμοπλάτην
<span class="lb" data-page="818" data-line="16" id="p818.16"></span>τε καὶ μασχάλην ἀναφέρεσθαι. καὶ γὰρ ἐπὶ τὸ στέρνον
<span class="lb" data-page="818" data-line="17" id="p818.17"></span>ἥκει τις ὡσαύτως τῇ φλεβὶ, τάς τε ἄλλας ἀποφύσεις ποιουμένη,
<span class="lb" data-page="818" data-line="18" id="p818.18"></span>καὶ τὴν ἐπὶ τῶν τιτθῶν, ἥ τε ἐπὶ τὰς πρώτας τοῦ ﻿
<span class="pb" data-page="819" id="p819"></span>
<span class="lb" data-page="819" data-line="1" id="p819.1"></span>θώρακος πλευρὰς συγκατασχίζεται καὶ συνεκπίπτει τοῦ
<span class="lb" data-page="819" data-line="2" id="p819.2"></span>θώρακος ἐκτὸς ἐπὶ τοὺς ῥαχίτας μῦς, ὥσπερ ἡ φλὲψ, ἥ
<span class="lb" data-page="819" data-line="3" id="p819.3"></span>τε διὰ τῶν κατὰ τοὺς πρώτους ἓξ τοῦ τραχήλου σπονδύλους
<span class="lb" data-page="819" data-line="4" id="p819.4"></span>τρημάτων φερομένη συγκαταβαίνει τε καὶ συγκατασχίζεται
<span class="lb" data-page="819" data-line="5" id="p819.5"></span>τῇ φλεβὶ πρὸς τὰς τοῦ νωτιαίου μήνιγγας,
<span class="lb" data-page="819" data-line="6" id="p819.6"></span>ἥ τ’ ἐπ’ ἀκρώμιον ὠμοπλάτην τε καὶ μασχάλην δεξιάν.
<span class="lb" data-page="819" data-line="7" id="p819.7"></span>αὗται πᾶσαί τε ἄλλαι ταῖς παρακειμέναις φλεψὶ συγκατασχίζονται,
<span class="lb" data-page="819" data-line="8" id="p819.8"></span>καθάπερ αἱ καρωτίδες ὀνομαζόμεναι ταῖς
<span class="lb" data-page="819" data-line="9" id="p819.9"></span>διὰ βάθους σφαγίτισιν. συναναφέρεταί τις ἀρτηρία. ἀλλ’
<span class="lb" data-page="819" data-line="10" id="p819.10"></span>εἴτε δύο γενηθεῖεν, εἴτε τέτταρες αὗται, χωρὶς ἀρτηριῶν
<span class="lb" data-page="819" data-line="11" id="p819.11"></span>εἰσι. τὸ δὲ ὑπόλοιπον ἑκατέρας καρωτίδος ὄρθιον
<span class="lb" data-page="819" data-line="12" id="p819.12"></span>ἀναφερόμενον εἴσω τοῦ κρανίου παραγίνεται, κᾀνταῦθα
<span class="lb" data-page="819" data-line="13" id="p819.13"></span>ποιεῖ τὸ καλούμενον δικτυοειδὲς πλέγμα, καὶ μετὰ ταῦτα
<span class="lb" data-page="819" data-line="14" id="p819.14"></span>πάλιν ἀρτηρίαι δύο γινόμεναι πρὸς τὸν ἐγκέφαλον ἀναφέρονται.
<span class="lb" data-page="819" data-line="15" id="p819.15"></span>περὶ δὲ τῆς ἐκείνων νομῆς καὶ πρὸς τὰ τῶν αἰσθήσεων
<span class="lb" data-page="819" data-line="16" id="p819.16"></span>ὄργανα κοινωνίας ἐν ταῖς ἀνατομικαῖς ἐγχειρήσεσι
<span class="lb" data-page="819" data-line="17" id="p819.17"></span>λέγεται. τὸ δὲ ἕτερον μέρος τῆς ἐκ καρδίας φυομένης ἀρτηρίας 
<span class="pb" data-page="820" id="p820"></span>
<span class="lb" data-page="820" data-line="1" id="p820.1"></span>τὸ μεῖζον παρὰ τὴν ῥάχιν κατακάμπτεται, τῷ
<span class="lb" data-page="820" data-line="2" id="p820.2"></span>πέμπτῳ τοῦ θώρακος ἐπιβαῖνον σπονδύλῳ, φέρεταί τε τοὐντεῦθεν
<span class="lb" data-page="820" data-line="3" id="p820.3"></span>δι’ ὅλης ἤδη τῆς ῥάχεως ἄχρι τοῦ πλατέος ὀστοῦ,
<span class="lb" data-page="820" data-line="4" id="p820.4"></span>
<span class="milestone ed2page" data-n="238" data-unit="ed2page" id="ed2page.238"></span>πρῶτον μέν τινα πέμπον ἀπόφυσιν αὑτοῦ μικρὰν ἀρτηρίαν,
<span class="lb" data-page="820" data-line="5" id="p820.5"></span>κατασχιζομένην εἰς ἐκεῖνα τοῦ θώρακος τὰ μέρη,
<span class="lb" data-page="820" data-line="6" id="p820.6"></span>καθ’ ἃ ὁ πνεύμων ἐπίκειται· τὰ τελευταῖα δὲ αὐτῆς πέρατα
<span class="lb" data-page="820" data-line="7" id="p820.7"></span>μέχρι τῆς τραχείας ἀρτηρίας ἀνήκει, μετὰ δὲ ταῦτα καθ’
<span class="lb" data-page="820" data-line="8" id="p820.8"></span>ἕκαστον σπόνδυλον εἴς τε τὰ μεσοπλεύρια καὶ εἰς τὸν νωτιαῖον
<span class="lb" data-page="820" data-line="9" id="p820.9"></span>ἀπονεμήσεις γίνονται. τὰ δ’ ἄνω τοῦ θώρακος τὰ
<span class="lb" data-page="820" data-line="10" id="p820.10"></span>κατὰ τὰς τέσσαρας πλευρὰς οὐχ ὁμοίως ἀεὶ τὰς ἀρτηρίας
<span class="lb" data-page="820" data-line="11" id="p820.11"></span>ἔχει διατεταμένας· ἐνίοτε μὲν γὰρ ἀπὸ ταύτης πλέον, ἐνίοτε
<span class="lb" data-page="820" data-line="12" id="p820.12"></span>δὲ ἀπὸ τῶν ἄνω φερομένων, ὡς ἔμπροσθεν εἶπον, ἐνίοτε
<span class="lb" data-page="820" data-line="13" id="p820.13"></span>δὲ ἀπ’ ἀμφοῖν ἴσον εἰς αὐτὰς διασπείρεται. ἀλλ’ ἥ γε μεγάλη
<span class="lb" data-page="820" data-line="14" id="p820.14"></span>ἀρτηρία φερομένη μετὰ τὸ ἐξελθεῖν τὸν θώρακα
<span class="lb" data-page="820" data-line="15" id="p820.15"></span>πρῶτον ἐν τῷ διαφράγματι δύο δίδωσιν ἀρτηρίας, ἐφεξῆς
<span class="lb" data-page="820" data-line="16" id="p820.16"></span>δὲ γαστρὶ μὲν καὶ σπληνὶ καὶ ἥπατι μίαν ἀζυγῆ, ταύτῃ
<span class="lb" data-page="820" data-line="17" id="p820.17"></span>δ’ ἐφεξῆς ἑτέραν ἀζυγῆ, κατὰ τὰ πρόσω μέρη τῆς μεγάλης
<span class="lb" data-page="820" data-line="18" id="p820.18"></span>ἀποπεφυκυίας ἀμφοτέρας. ἔστι δ’ ὅτε ἐκ μιᾶς ῥίζης δίχα 
<span class="pb" data-page="821" id="p821"></span>
<span class="lb" data-page="821" data-line="1" id="p821.1"></span>σχισθεῖσα, γαστρὶ μὲν καὶ σπληνὶ καὶ ἥπατι τὸ ἕτερον
<span class="lb" data-page="821" data-line="2" id="p821.2"></span>τμῆμα, τοῖς δὲ ἐντέροις θάτερον διανέμεται κατὰ τὰ δύο
<span class="lb" data-page="821" data-line="3" id="p821.3"></span>μεσεντέρια, τό τε ἐν τοῖς δεξιοῖς, ὅπερ ἐστὶ τοῦ κώλου
<span class="lb" data-page="821" data-line="4" id="p821.4"></span>τῶν πρώτων μερῶν, καὶ μέσον ἔντερον ἐπὶ τῶν λεπτῶν
<span class="lb" data-page="821" data-line="5" id="p821.5"></span>ἐστι· τὸ γάρ τοι τρίτον μεσεντέριον, ὃ πλησίον ἥκει τῆς
<span class="lb" data-page="821" data-line="6" id="p821.6"></span>ἕδρας, ἐν τοῖς ἀριστεροῖς κείμενον, ἐντεῦθεν μὲν ἀρτηρίαν
<span class="lb" data-page="821" data-line="7" id="p821.7"></span>οὐδεμίαν λαμβάνει, κάτωθεν δὲ ἐμβάλλει τις αὐτῷ
<span class="lb" data-page="821" data-line="8" id="p821.8"></span>μικρὰ, κατὰ τοὺς νεφροὺς φυομένη τῆς μεγάλης ἀρτηρίας
<span class="lb" data-page="821" data-line="9" id="p821.9"></span>ἀζυγής. μεταξὺ δὲ ταύτης καὶ τῶν προειρημένων ἐπὶ τοὺς
<span class="lb" data-page="821" data-line="10" id="p821.10"></span>νεφροὺς ἴασι δύο ἀξιόλογοι τὸ μέγεθος, ἑτέρα τέ τις αὐτῶν
<span class="lb" data-page="821" data-line="11" id="p821.11"></span>ἄνωθεν ἐκ τῶν ἀριστερῶν μερῶν παρατεταμένη τῇ κάτωθεν
<span class="lb" data-page="821" data-line="12" id="p821.12"></span>φλεβί. καὶ μέντοι καὶ αὐτῶν τῶν προειρημένων δυοῖν ἀζυγῶν
<span class="lb" data-page="821" data-line="13" id="p821.13"></span>ἀρτηριῶν ὀλιγάκις ἐθεασάμεθα τὴν μὲν ὑψηλοτέραν
<span class="lb" data-page="821" data-line="14" id="p821.14"></span>εἰς γαστέρα καὶ σπλῆνα, τὴν δὲ ταπεινοτέραν εἰς ἧπάρ τε
<span class="lb" data-page="821" data-line="15" id="p821.15"></span>καὶ μεσεντέρια διανεμομένην. καθήκουσί τε καὶ εἰς τὸν
<span class="lb" data-page="821" data-line="16" id="p821.16"></span>νωτιαῖον ἅμα ταῖς φλεψὶ καθ’ ἕκαστον σπόνδυλον ἀρτηρίας
<span class="lb" data-page="821" data-line="17" id="p821.17"></span>τῆς μεγάλης ἀποσχιζόμεναι. καὶ ταῖς εἰς τὰς λαγόνας 
<span class="pb" data-page="822" id="p822"></span>
<span class="lb" data-page="822" data-line="1" id="p822.1"></span>εἰρημέναις φέρεσθαι φλεψὶ, καὶ ταύταις ὁμοίως συμπαραφέρονταί
<span class="lb" data-page="822" data-line="2" id="p822.2"></span>τινες ἀρτηρίαι, τῆς ἐπ’ ὀσφύϊ μεγάλης ἀρτηρίας
<span class="lb" data-page="822" data-line="3" id="p822.3"></span>ἀποφυόμεναι. καὶ ταῖς ἐπὶ τοὺς ὄρχεις ὡσαύτως φέρεσθαι
<span class="lb" data-page="822" data-line="4" id="p822.4"></span>φλεψὶν εἰρημέναις ἀρτηρίαι συμπαραφέρονται. κατὰ δὲ τὰ
<span class="lb" data-page="822" data-line="5" id="p822.5"></span>πλάγια τῆς ὀσφύος ὑπερβαίνει τὴν ὑπερκειμένην φλέβα τὸ
<span class="lb" data-page="822" data-line="6" id="p822.6"></span>τῆς μεγάλης ἀρτηρίας ὕστατον, ὡς ἐρηρεῖσθαι μὲν κατὰ τῶν
<span class="lb" data-page="822" data-line="7" id="p822.7"></span>σπονδύλων τὴν φλέβα, κατ’ αὐτῆς δ’ ὀχεῖσθαι τὴν ἀρτηρίαν.
<span class="lb" data-page="822" data-line="8" id="p822.8"></span>ἐπειδὰν δὲ τοῦτο γένηται, τηνικαῦτα, ὥσπερ ἡ φλὲψ,
<span class="lb" data-page="822" data-line="9" id="p822.9"></span>καὶ ἡ μεγάλη ἀρτηρία δίχα σχισθεῖσα τῶν μορίων ἑκάτερον
<span class="lb" data-page="822" data-line="10" id="p822.10"></span>εἰς τὸ κατ’ εὐθὺ πέμπει σκέλος. ἐν δὲ τῇ φορᾷ ταύτῃ
<span class="lb" data-page="822" data-line="11" id="p822.11"></span>μόριον ἓν ἀπεσχισμένον ἑκατέρας αὐτῶν φαίνεται πρῶτον, ὃ
<span class="lb" data-page="822" data-line="12" id="p822.12"></span>τοῖς ἐμβρύοις ἐξ ὀμφαλοῦ προσγίνεται. τελουμένων γὰρ τῶν
<span class="lb" data-page="822" data-line="13" id="p822.13"></span>ζώων, τὸ μὲν ἐν τῷ μεταξὺ πᾶν ὑμενῶδές τε καὶ ξηρὸν
<span class="lb" data-page="822" data-line="14" id="p822.14"></span>καὶ ἄχρηστον γίνεται, τὸ δὲ κατὰ τὴν ἔμφυσιν σώζεται.
<span class="lb" data-page="822" data-line="15" id="p822.15"></span>καὶ τούτου τινὲς ἀποφύσεις, ὥσπερ ἐπὶ τῶν ἐμβρύων, οὕτω
<span class="lb" data-page="822" data-line="16" id="p822.16"></span>καὶ ἐπὶ τῶν τελείων κατασχίζονται ταῖς κατὰ τὸ πλατὺ καλούμενον
<span class="lb" data-page="822" data-line="17" id="p822.17"></span>ὀστοῦν φλεψὶν, ἃς ἔμπροσθεν εἶπον εἰς τοὺς ἐνταῦθα 
<span class="pb" data-page="823" id="p823"></span>
<span class="lb" data-page="823" data-line="1" id="p823.1"></span>μῦς διασχίζεσθαι. αὐτὴ δὲ ἡ ἑκατέρων τῶν σκελῶν
<span class="lb" data-page="823" data-line="2" id="p823.2"></span>ἀρτηρία μεγάλη διὰ βάθους φέρεται τῇ μεγάλῃ φλεβὶ συμπαραφερομένη.
<span class="lb" data-page="823" data-line="3" id="p823.3"></span>καὶ μέντοι καὶ ὅσαι διὰ βάθους ἐκείνης
<span class="lb" data-page="823" data-line="4" id="p823.4"></span>εἴρηνται πρόσθεν ἀποφύσεις γίνεσθαι, ταύταις συμπαρεκτείνονταί
<span class="lb" data-page="823" data-line="5" id="p823.5"></span>τε καὶ συγκατασχίζονται. ταῖς δ’ ἐπιπολῆς φλεψὶν
<span class="lb" data-page="823" data-line="6" id="p823.6"></span>ταῖς ἐν τοῖς σκέλεσιν οὐκ ἂν εὕροις ἀρτηρίαν παρακειμένην,
<span class="lb" data-page="823" data-line="7" id="p823.7"></span>ὥσπερ οὐδὲ ἐν χερσὶ, κατά τε ἐπιγάστριον καὶ νῶτον καὶ
<span class="lb" data-page="823" data-line="8" id="p823.8"></span>τράχηλον. ἐν κεφαλῇ δὲ μόνῃ πλησίον τοῦ δέρματος εὕροις
<span class="lb" data-page="823" data-line="9" id="p823.9"></span>ἂν ἀρτηρίας ὄπισθεν τοῦ ὠτὸς καὶ τὰς κατὰ ἑκάτερον
<span class="lb" data-page="823" data-line="10" id="p823.10"></span>τῶν κροτάφων. <span class="milestone ed2page" data-n="239" data-unit="ed2page" id="ed2page.239"></span>αἱ δὲ κατ’ ἄκρας τὰς χεῖρας
<span class="lb" data-page="823" data-line="11" id="p823.11"></span>τῶν διὰ βάθους ἀρτηριῶν εἰσι πέρατα, διὰ δὲ τὸ τῶν μορίων
<span class="lb" data-page="823" data-line="12" id="p823.12"></span>ἄσαρκον ὑποπίπτουσι τοῖς ἁπτομένοις, ὥσπερ γε
<span class="lb" data-page="823" data-line="13" id="p823.13"></span>καὶ κατὰ τοὺς ταρσοὺς τῶν ποδῶν. κἀν τοῖς παχυτέροις
<span class="lb" data-page="823" data-line="14" id="p823.14"></span>καὶ πιμελωδεστέροις τὸ σῶμα καὶ τούτων μικρόν
<span class="lb" data-page="823" data-line="15" id="p823.15"></span>τι τὸ φανερόν ἐστιν, καὶ τῶν ἄλλων οὐδεμία πρόδηλος·
<span class="lb" data-page="823" data-line="16" id="p823.16"></span>τοῖς τε γὰρ ἰσχνοῖς καὶ προφανῆ ἐπὶ πλεῖστόν εἰσι
<span class="lb" data-page="823" data-line="17" id="p823.17"></span>καὶ πολλῶν ἀρτηριῶν μόρια. τὰ μὲν οὖν εἰρημένα ﻿
<span class="pb" data-page="824" id="p824"></span>
<span class="lb" data-page="824" data-line="1" id="p824.1"></span>πάντα περὶ φλεβῶν καὶ ἀρτηριῶν ἐπὶ τῶν τελείων φαίνεται
<span class="lb" data-page="824" data-line="2" id="p824.2"></span>ζώων. 
</p>
</section>
<section id="s10" title="Chapter 10">
<p>
<span class="lb" data-page="824" data-line="3" id="p824.3"></span>Ἐπὶ μέντοι τῶν ἔτι κυουμένων πρὸς τοῖς
<span class="lb" data-page="824" data-line="4" id="p824.4"></span>εἰρημένοις κατ’ αὐτὸ τὸ χορίον ἀρτηρίαι καὶ φλέβες εἰσὶ
<span class="lb" data-page="824" data-line="5" id="p824.5"></span>καθηκόντων περάτων ἐκφυόμεναι τῶν ἐπὶ μήτραν. συνιόντων
<span class="lb" data-page="824" data-line="6" id="p824.6"></span>δ ἐκείνων πρὸς ἄλληλα, καὶ τῶν γενομένων αὖθις
<span class="lb" data-page="824" data-line="7" id="p824.7"></span>πρὸς ἀλλήλας, γενέσθαι συμβέβηκεν ἐξ αὐτῶν τὸ κατ’ ὀμφαλὸν
<span class="lb" data-page="824" data-line="8" id="p824.8"></span>ζεῦγος ἑκατέρων τῶν ἀγγείων. ἀλλ’ αἱ μὲν ἀρτηρίαι
<span class="lb" data-page="824" data-line="9" id="p824.9"></span>περιλαμβάνουσαι τὴν κύστιν ἐπὶ τὰς ἀποπεφυκυίας τὰς
<span class="lb" data-page="824" data-line="10" id="p824.10"></span>κατὰ ῥάχιν ὡς ἐπὶ τὰ σκέλη παραγίνονται, καθ’ ὅ τι καὶ
<span class="lb" data-page="824" data-line="11" id="p824.11"></span>μικρὸν ἔμπροσθεν εἴρηται. συμβάλλουσαι δ’ ἄλλαι φλέβες
<span class="lb" data-page="824" data-line="12" id="p824.12"></span>κατὰ τὴν πρώτην ἔκφυσιν τοῦ ὀμφαλοῦ μίαν ἀποτελοῦσι
<span class="lb" data-page="824" data-line="13" id="p824.13"></span>μεγάλην ἐπὶ τὰ σιμὰ τοῦ ἥπατος φερομένην ἐγγὺς τῆς ἐπὶ
<span class="lb" data-page="824" data-line="14" id="p824.14"></span>πύλαις φλεβός. αὕτη τε οὗν ἡ φλὲψ χωρὶς ἀρτηρίας ἐστὶ
<span class="lb" data-page="824" data-line="15" id="p824.15"></span>καὶ μετ’ αὐτὴν ἡ κοίλη πᾶσα. τό τε γὰρ διὰ τῶν κυρτῶν
<span class="lb" data-page="824" data-line="16" id="p824.16"></span>τοῦ ἥπατος διεληλυθὸς <span class="milestone ed1page" data-n="204" data-unit="ed1page" id="ed1page.204"></span>οὐδεμίαν ἀρτηρίαν παρακειμένην
<span class="lb" data-page="824" data-line="17" id="p824.17"></span>ἔχει τοὐντεῦθεν ἐπὶ τὴν ῥάχιν· ὁμοίως δὲ καὶ τὸ μέχρι 
<span class="pb" data-page="825" id="p825"></span>
<span class="lb" data-page="825" data-line="1" id="p825.1"></span>τῶν σφαγῶν φερόμενον. οὐ μὴν οὐδὲ ἄλλη τις τῶν κατὰ
<span class="lb" data-page="825" data-line="2" id="p825.2"></span>τὰ κυρτὰ τοῦ ἥπατος φλεβῶν ἀρτηρίαν ἔχει παρακειμένην,
<span class="lb" data-page="825" data-line="3" id="p825.3"></span>ὥσπερ οὐδὲ αἱ τοῦ διαφράγματος, ἃς ἔφαμεν ἀποφύεσθαι
<span class="lb" data-page="825" data-line="4" id="p825.4"></span>τῆς κοίλης διερχομένης αὐτό. καὶ μέντοι καὶ ἡ
<span class="lb" data-page="825" data-line="5" id="p825.5"></span>τὸν θώρακα τρέφουσα φλὲψ, ἣν ἀνωτέρω τῆς καρδίας ἐπὶ
<span class="lb" data-page="825" data-line="6" id="p825.6"></span>τῶν πιθήκων ἔφην ἀποφύεσθαι, καὶ ταύτην χωρὶς ἀρτηρίας
<span class="lb" data-page="825" data-line="7" id="p825.7"></span>ἐστὶν ἰδεῖν ἀποβῆναι τῆς ῥάχεως. οὐχ ἥττων τῆσδε
<span class="lb" data-page="825" data-line="8" id="p825.8"></span>κατὰ τὸ μέγεθος, ἣν ὠμιαίαν ἔφαμεν ὀνομάζεσθαι, χωρὶς
<span class="lb" data-page="825" data-line="9" id="p825.9"></span>ἀρτηρίας ἐστὶ μετὰ πασῶν τῶν ἑαυτῆς ἀποφύσεων, ὅτι μὴ
<span class="lb" data-page="825" data-line="10" id="p825.10"></span>μιᾶς μόνης, ἣν ἐν τῇ κατ’ ἀγκῶνα διαρθρώσει τὴν γένεσιν
<span class="lb" data-page="825" data-line="11" id="p825.11"></span>ἔχειν ἔλεγον, ἀποφυομένην εἰς βάθος, ὥσπερ καὶ τῆς ἔνδον
<span class="lb" data-page="825" data-line="12" id="p825.12"></span>τῆς διὰ μασχάλης. αὗται γὰρ αἱ δύο μόναι διὰ βάθους
<span class="lb" data-page="825" data-line="13" id="p825.13"></span>τοῦ πήχεως φέρονται σὺν ἀρτηρίαις, αἱ δὲ ἄλλαι αἱ κατὰ
<span class="lb" data-page="825" data-line="14" id="p825.14"></span>τὸν πῆχυν ἐπιπολῆς ἅπασαι χωρίς. τρεῖς γὰρ ἢ τέτταρας
<span class="lb" data-page="825" data-line="15" id="p825.15"></span>φύεσθαι πρόσθεν ἔφην ἀπὸ τῆς διὰ μασχάλης· ἄλλη δὲ
<span class="lb" data-page="825" data-line="16" id="p825.16"></span>πολὺ τούτων μείζων ἡ ἐξ ἀμφοῖν γινομένη. αὗται πᾶσαι 
<span class="pb" data-page="826" id="p826"></span>
<span class="lb" data-page="826" data-line="1" id="p826.1"></span>καθ’ ἑκατέραν χεῖρα φλέβες οὐκ ἔχουσι παρακειμένην ἀρτηρίαν,
<span class="lb" data-page="826" data-line="2" id="p826.2"></span>ὥσπερ καὶ ἡ τοῦ βραχίονος ὀστοῦ ἐμπεριεχομένη
<span class="lb" data-page="826" data-line="3" id="p826.3"></span>διὰ τῶν ὀπίσω μερῶν, ἔπειθ’ ὑπὸ τὸ δέρμα φερομένη,
<span class="lb" data-page="826" data-line="4" id="p826.4"></span>κἀνταῦθα περὶ τὸν ἔξω κόνδυλον εἰς τὸν πῆχυν ἀφικνουμένη.
<span class="lb" data-page="826" data-line="5" id="p826.5"></span>καὶ γὰρ καὶ ἥδε μετὰ τῶν ἰδίων ἀποφύσεων ἁπασῶν
<span class="lb" data-page="826" data-line="6" id="p826.6"></span>χωρὶς ἀρτηρίας ἐστίν· ὡσαύτως δὲ καὶ αἱ ἐπιπολῆς σφαγίτιδες
<span class="lb" data-page="826" data-line="7" id="p826.7"></span>ἅμα ταῖς ἑαυτῶν ἀποφύσεσιν. ὅσαι δὲ κατὰ τὸν
<span class="lb" data-page="826" data-line="8" id="p826.8"></span>τράχηλόν εἰσι, καὶ ὅσαι πρὸς τὰς ὠμοπλάτας ἀποτείνονται,
<span class="lb" data-page="826" data-line="9" id="p826.9"></span>καὶ ὅσαι κατὰ τὰς ῥίζας αὑτῶν ἐλέχθησαν εἰς τὰ πλησίον
<span class="lb" data-page="826" data-line="10" id="p826.10"></span>τῶν κλειδῶν σπείρεσθαι μικραὶ, χωρὶς ἀρτηρίας εἰσὶ
<span class="lb" data-page="826" data-line="11" id="p826.11"></span>σύμπασαι. καὶ τῶν ἐν προσώπῳ δὲ καὶ κεφαλῆς φλεβῶν,
<span class="lb" data-page="826" data-line="12" id="p826.12"></span>παμπόλλων οὐσῶν, ὀλίγαι ταῖς ἀρτηρίας παρατέτανται,
<span class="lb" data-page="826" data-line="13" id="p826.13"></span>
<span class="milestone ed2page" data-n="240" data-unit="ed2page" id="ed2page.240"></span>καθάπερ ἐλέχθη πρόσθεν, ἡνίκα ὑπὲρ τῶν κατὰ
<span class="lb" data-page="826" data-line="14" id="p826.14"></span>τοὺς κροτάφους καὶ τῶν ὤτων ὄπισθεν ὑπὸ τῷ δέρματι
<span class="lb" data-page="826" data-line="15" id="p826.15"></span>διηγησάμεθα. καὶ συλλήβδην εἰπεῖν, ταῖς ἐπιπολῆς ἢ ταῖς
<span class="lb" data-page="826" data-line="16" id="p826.16"></span>ὑπὸ τῷ δέρματι κατά τε τὸν νῶτον καὶ τὰ πλευρὰ καὶ
<span class="lb" data-page="826" data-line="17" id="p826.17"></span>σύμπαντα τὸν θώρακα καὶ τὸ ὑπογάστριον οὐκ ἂν εὕροις 
<span class="pb" data-page="827" id="p827"></span>
<span class="lb" data-page="827" data-line="1" id="p827.1"></span>ἀρτηρίαν ὑποκειμένην. ἀμέλει καὶ τῶν ἐξ ὑποχονδρίου καταφερομένων,
<span class="lb" data-page="827" data-line="2" id="p827.2"></span>ἃς συνάπτεσθαι ταῖς κάτωθεν ἀναφερομέναις
<span class="lb" data-page="827" data-line="3" id="p827.3"></span>ἔφην, ἐπιπολῆς οὐδεμία παρακειμένην ἀρτηρίαν ἔχει, καθάπερ
<span class="lb" data-page="827" data-line="4" id="p827.4"></span>διὰ βάθους αἱ παραπεφυκυῖαι τοῖς ἔνδον μέρεσι
<span class="lb" data-page="827" data-line="5" id="p827.5"></span>τῶν ὀρθίων μυῶν. αὗται γὰρ ἔχουσιν· αἱ δὲ ἐπιπολῆς οὐκ
<span class="lb" data-page="827" data-line="6" id="p827.6"></span>ἔτι. καὶ αὐτῶν δὲ τῶν διὰ βάθους αἱ μὲν ἄνωθεν καταφερόμεναι
<span class="lb" data-page="827" data-line="7" id="p827.7"></span>παρακειμένην ἀρτηρίαν ἔχουσιν· αἳ δὲ κάτω
<span class="lb" data-page="827" data-line="8" id="p827.8"></span>φερόμεναι ταῖς ἄνωθεν φερομέναις συνάπτουσι, χωρὶς ἀρτηριῶν
<span class="lb" data-page="827" data-line="9" id="p827.9"></span>εἰσιν, ὥσπερ γε καὶ αἱ ἐκ τῶν ἐντέρων εἰς ἀδένας
<span class="lb" data-page="827" data-line="10" id="p827.10"></span>ἀναφερόμεναι. οὕτω δὲ καὶ τῶν καθ’ ἱερὸν ὀστοῦν αἱ εἰς
<span class="lb" data-page="827" data-line="11" id="p827.11"></span>τοὺς μῦς μόναι παρακειμένην ἀρτηρίαν ἔχουσι, τῶν δὲ
<span class="lb" data-page="827" data-line="12" id="p827.12"></span>ἄλλων οὐδεμία. καὶ ἃς ἐπὶ τὸ αἰδοῖον ἐλέγομεν φέρεσθαι
<span class="lb" data-page="827" data-line="13" id="p827.13"></span>τῶν μυῶν ἐκτὸς ἤδη τὴν ἀπόφυσιν ἐχούσας, καὶ αὗται χωρὶς
<span class="lb" data-page="827" data-line="14" id="p827.14"></span>ἀρτηριῶν εἰσιν, ὥσπερ γε καὶ αἱ κατὰ τὸν μηρὸν ὑπὸ
<span class="lb" data-page="827" data-line="15" id="p827.15"></span>τῷ δέρματι τῆς κνήμης. καὶ γὰρ ἐνταῦθα τριχῇ σχισθείσης 
<span class="pb" data-page="828" id="p828"></span>
<span class="lb" data-page="828" data-line="1" id="p828.1"></span>τῆς μεγάλης φλεβὸς ὀλίγον πρὸ τῆς ἰγνύος, ἡ διὰ
<span class="lb" data-page="828" data-line="2" id="p828.2"></span>βάθους ἅμα ταῖς ἀποφύσεσιν ἔχει τὰς ἀρτηρίας ἐπικειμένας·
<span class="lb" data-page="828" data-line="3" id="p828.3"></span>ὅσαι δ’ ἀποχωροῦσι πρὸς τὸ δέρμα, τούτων
<span class="lb" data-page="828" data-line="4" id="p828.4"></span>οὐδεμία παρακειμένην ἀρτηρίαν ἔχει. αὗται μὲν αἱ
<span class="lb" data-page="828" data-line="5" id="p828.5"></span>φλέβες χωρὶς ἀρτηριῶν εἰσιν. ἀρτηρίαι δὲ χωρὶς φλεβῶν αἱ
<span class="lb" data-page="828" data-line="6" id="p828.6"></span>κυουμένων ἔτι τῶν ζώων περιλαμβάνουσαι τὴν κύστιν, ἃς
<span class="lb" data-page="828" data-line="7" id="p828.7"></span>ἐξ ὀμφαλοῦ φερομένας ἔφην εἰς τὴν παρὰ τὴν ῥάχιν ἀρτηρίαν
<span class="lb" data-page="828" data-line="8" id="p828.8"></span>ἰέναι κατ’ ἐκεῖνα μάλιστα τὰ μέρη, καθ’ ἃ δίχα
<span class="lb" data-page="828" data-line="9" id="p828.9"></span>σχισθεῖσα τῶν μορίων ἑκατέρων ἐπιβάσει τῷ καθ’ ἑαυτὸ
<span class="lb" data-page="828" data-line="10" id="p828.10"></span>σκέλει ἀποδίδοται. καὶ μέντοι καὶ ἣ ἐκ τῆς μεγάλης ἀρτηρίας
<span class="lb" data-page="828" data-line="11" id="p828.11"></span>εἰς τὴν ἀρτηριώδη φλέβα, κυουμένων ἔτι τῶν ζώων,
<span class="lb" data-page="828" data-line="12" id="p828.12"></span>ἀπόφυσίς ἐστι καὶ κατάφυσις, οὐ κατὰ τὸ σῶμα μόνον,
<span class="lb" data-page="828" data-line="13" id="p828.13"></span>ἀλλὰ καὶ κατὰ τὴν χρείαν ἐπὶ τῶν κυουμένων ἐστὶν ἀρτηρία,
<span class="lb" data-page="828" data-line="14" id="p828.14"></span>μόνη καὶ αὐτὴ τεταμένη χωρὶς φλεβός. αἱ δὲ ἄλλαι
<span class="lb" data-page="828" data-line="15" id="p828.15"></span>ἀρτηρίαι χωρὶς φλεβῶν εἰσιν οὐκ ἐπὶ τῶν κυουμένων μόνον,
<span class="lb" data-page="828" data-line="16" id="p828.16"></span>ἀλλὰ καὶ ἤδη τῶν τελείων ζώων, αἵ γε ἐκ τῆς καρδίας,
<span class="lb" data-page="828" data-line="17" id="p828.17"></span>αἱ μεγάλαι, μία μὲν ἡ ἐπὶ τὸν πέμπτον τοῦ θώρακος ﻿
<span class="pb" data-page="829" id="p829"></span>
<span class="lb" data-page="829" data-line="1" id="p829.1"></span>καθήκουσα σπόνδυλον, ἑτέρα δὲ ἡ ἐπὶ τὰς σφαγὰς ἀναφερομένη,
<span class="lb" data-page="829" data-line="2" id="p829.2"></span>καὶ τρίτη πρὸς ταύταις, ἣν ἔφην ἐπ’ ὠμοπλάτην
<span class="lb" data-page="829" data-line="3" id="p829.3"></span>τε καὶ μασχάλην ἀριστερὰν ἰέναι. τούτων γὰρ ἑκάστη
<span class="lb" data-page="829" data-line="4" id="p829.4"></span>μέχρι πολλοῦ φέρεται μόνη χωρὶς φλεβὸς, ἡ μὲν ἐπὶ τὸν
<span class="lb" data-page="829" data-line="5" id="p829.5"></span>πέμπτον σπόνδυλον, ἄχρι περ ἂν ὑπ’ αὐτοῦ στηριχθῇ, ἡ
<span class="lb" data-page="829" data-line="6" id="p829.6"></span>δὲ ἐπὶ τὰς σφαγὰς ἄχρι τοῦ κατὰ τὸν θυμὸν χωρίου, ἡ
<span class="lb" data-page="829" data-line="7" id="p829.7"></span>δὲ ἐπὶ τὴν ἀριστερὰν μασχάλην ἄχρι τοῦ πλησιάσαι τῇ
<span class="lb" data-page="829" data-line="8" id="p829.8"></span>πρώτῃ πλευρᾷ. ἀρτηρία δὲ χωρὶς φλεβός ἐστιν ἡ ἐκ τῆς
<span class="lb" data-page="829" data-line="9" id="p829.9"></span>καρωτίδος ἀνιοῦσα, μία καθ’ ἑκάτερον μέρος εἰς τὸ δικτυοειδὲς
<span class="lb" data-page="829" data-line="10" id="p829.10"></span>πλέγμα· τρῆμα γάρ ἐστιν ἴδιον ταύτης ἀποκεχωρισμένον
<span class="lb" data-page="829" data-line="11" id="p829.11"></span>πολὺ τοῦ τρήματος ἐκείνου, δι’ οὗ τὸ τῆς σφαγίτιδος πέρας
<span class="lb" data-page="829" data-line="12" id="p829.12"></span>ἐπὶ τὸν ἐγκέφαλον ἔφην ἀνιέναι. καὶ μὲν δὴ τὸ δικτυοειδὲς
<span class="lb" data-page="829" data-line="13" id="p829.13"></span>πλέγμα χωρὶς φλεβός ἐστιν, καὶ αἱ ἀπὸ τοῦδε
<span class="lb" data-page="829" data-line="14" id="p829.14"></span>αἱ ἐπὶ τὸν πύελον ἀναφερόμεναι κατ’ αὐτὴν τὴν δίοδον
<span class="lb" data-page="829" data-line="15" id="p829.15"></span>οὐδεμίαν ἔχουσι παρακειμένην φλέβα, πρὶν ἄρξασθαι κατασχίζεσθαι,
<span class="lb" data-page="829" data-line="16" id="p829.16"></span>καὶ αἱ ἐπὶ τὸ διάφραγμα δὲ, πρὶν ἐντυχεῖν τοῖς
<span class="lb" data-page="829" data-line="17" id="p829.17"></span>πέρασι τῶν φλεβῶν, ἃς ἀπὸ κοίλης εἰς αὐτὰς κατασχίζεσθαι 
<span class="pb" data-page="830" id="p830"></span>
<span class="lb" data-page="830" data-line="1" id="p830.1"></span>προειρήκαμεν, οὐδεμίαν ἔχουσι παρακειμένην φλέβα,
<span class="lb" data-page="830" data-line="2" id="p830.2"></span>καθάπερ οὐδὲ αἱ πρῶται τῶν ἐκφύσεων ἐφ’ ἧπαρ καὶ γαστέρα
<span class="lb" data-page="830" data-line="3" id="p830.3"></span>καὶ σπλῆνα καὶ ἔντερα· οὐδὲ γὰρ ταύταις παράκειται
<span class="lb" data-page="830" data-line="4" id="p830.4"></span>φλὲψ, πρὶν ἄρξασθαι σχίζεσθαι. 
</p>
</section>
</section>
</article>
