<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg053.1st1K-grc1.xml">De marcore</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg053.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">7</span>, <span class="biblScope">3</span>, <span class="biblScope">7</span>, <span class="biblScope">666-704</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="7.666" id="p7.666"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΜΑΡΑΣΜΟΥ ΒΙΒΛΙΟΝ.
</h1>
<p>
<span class="lb" data-page="7.666" data-line="1" id="p7.666.1"></span>Μαρασμός ἐστι φθορὰ ζῶντος σώματος ἐπὶ
<span class="lb" data-page="7.666" data-line="2" id="p7.666.2"></span>ξηρότητι. διττῶς δὲ τῆς φθορᾶς λεγομένης, τῆς μὲν ἐν τῷ
<span class="lb" data-page="7.666" data-line="3" id="p7.666.3"></span>γίνεσθαι, τῆς δὲ ἐν τῷ γεγονέναι, κατὰ τὸ πρότερον σημαινόμενον
<span class="lb" data-page="7.666" data-line="4" id="p7.666.4"></span>ἀκούειν χρὴ τῆς προσηγορίας. οὕτω δὲ καὶ αὐτὸς ὁ
<span class="lb" data-page="7.666" data-line="5" id="p7.666.5"></span>μαρασμὸς ὁ μὲν παρὰ τὸ μεμαράνθαι λέγοιτ’ ἂν, ὁ δὲ παρὰ
<span class="lb" data-page="7.666" data-line="6" id="p7.666.6"></span>τὸ μαραίνεσθαι, περὶ οὗ νῦν ὁ λόγος ἐστίν. ἐπεὶ δὲ ζῶντος
<span class="lb" data-page="7.666" data-line="7" id="p7.666.7"></span>σώματος ἔφαμεν εἶναι φθορὰν τὸν μαρασμὸν, ἔστι δὲ τρία
<span class="lb" data-page="7.666" data-line="8" id="p7.666.8"></span>γένη τῶν ζώντων, ζῶα, φυτὰ καὶ σπέρματα, καὶ διὰ
<span class="lb" data-page="7.666" data-line="9" id="p7.666.9"></span>ταῦτα καὶ οἱ καρποὶ, τούτων ἂν εἶναι πάθος τὸν μαρασμὸν
<span class="lb" data-page="7.666" data-line="10" id="p7.666.10"></span>ἑρμηνεύοντες κυρίως, ἐκ μεταφορᾶς δὲ ἤδη καὶ τὰς ἀλλὰς 
<span class="pb" data-page="7.667" id="p7.667"></span>
<span class="lb" data-page="7.667" data-line="1" id="p7.667.1"></span>φθορὰς, ὅσαι γίνονται διὰ ξηρότητος, μαρασμὸν ὀνομάζουσιν.
<span class="lb" data-page="7.667" data-line="2" id="p7.667.2"></span>ὥστε καὶ κατὰ τοῦ πυρὸς ἐπιφέρουσι τοὔνομα, καὶ
<span class="lb" data-page="7.667" data-line="3" id="p7.667.3"></span>μᾶλλον ἔτι ποῤῥώτερον, ἐπιφέροντες ἐπὶ πάντα τὰ κατὰ
<span class="lb" data-page="7.667" data-line="4" id="p7.667.4"></span>βραχὺ φθειρόμενα. ἀλλ’ οὐδὲ περί τινος τῶν ἄλλων, ὅσα
<span class="lb" data-page="7.667" data-line="5" id="p7.667.5"></span>μὴ κυρίως μαραίνεσθαι λέγεται, περὶ μόνου δὲ τοῦ κατὰ τὸν
<span class="lb" data-page="7.667" data-line="6" id="p7.667.6"></span>ὁρισμὸν μαρασμοῦ νῦν ἡμῖν πρόκειται λέγειν, καὶ μάλισθ’ ὅταν ἐν
<span class="lb" data-page="7.667" data-line="7" id="p7.667.7"></span>ζώου γένηται σώματι. κοινωνίαν γ’ ὁ λόγος ἀναγκαίαν ἕξει καὶ
<span class="lb" data-page="7.667" data-line="8" id="p7.667.8"></span>πρὸς τὰ φυτά. κατὰ τέτταρας οὖν τρόπους ἁπλοῦς καὶ πρώτους
<span class="lb" data-page="7.667" data-line="9" id="p7.667.9"></span>ἁπάντων τῶν ζώντων φθειρομένων, ὅτι καὶ τὰ στοιχεῖα
<span class="lb" data-page="7.667" data-line="10" id="p7.667.10"></span>τῆς οὐσίας αὐτῶν ἐστι τέσσαρα, τὰ μὲν διὰ ξηρότητος
<span class="lb" data-page="7.667" data-line="11" id="p7.667.11"></span>φθειρόμενα μαραίνεσθαι λέγομεν. εἰ μὲν δὴ τοῦτο μόνον
<span class="lb" data-page="7.667" data-line="12" id="p7.667.12"></span>αὐτοῖς ὑπάρχοι τὸ ξηραίνεσθαι, τῆς ἑτέρας τῶν στοιχείων ἀντιθέσεως
<span class="lb" data-page="7.667" data-line="13" id="p7.667.13"></span>τῆς κατὰ τὸ θερμόν τε καὶ ψυχρὸν ἐν τοῖς οἰκείοις
<span class="lb" data-page="7.667" data-line="14" id="p7.667.14"></span>ὅροις διαμενούσης, ἁπλοῦς ἐστιν ὁ τοιοῦτος μαρασμός· εἰ
<span class="lb" data-page="7.667" data-line="15" id="p7.667.15"></span>δ’ ἤτοι θερμότης ἄμετρος ἢ ψύξις αὐτῷ προσγένοιτο, σύνθετος
<span class="lb" data-page="7.667" data-line="16" id="p7.667.16"></span>οὕτω τε καὶ διττὸς ὁ τρόπος εἴη τῆς φθορᾶς. ὁ μὲν οὖν
<span class="lb" data-page="7.667" data-line="17" id="p7.667.17"></span>ἁπλοῦς μαρασμὸς ἐπὶ ταῖς ἀσιτίαις δοκεῖ γίνεσθαι τῶν τε κατὰ
<span class="lb" data-page="7.667" data-line="18" id="p7.667.18"></span>πρόθεσιν ἀποκαρτερούντων καὶ ὅσοι λιμώττουσιν ἀπορίᾳ 
<span class="pb" data-page="7.668" id="p7.668"></span>
<span class="lb" data-page="7.668" data-line="1" id="p7.668.1"></span>σιτίων· ὁ δὲ μετὰ ψύξεως, <span class="milestone ed2page" data-n="179" data-unit="ed2page" id="ed2page.179"></span>ἐπί τε τῶν γηρασκόντων
<span class="lb" data-page="7.668" data-line="2" id="p7.668.2"></span>καὶ ὅσοι διά τι πάθος εἰς ὁμοίαν γήρᾳ διάθεσιν ἐμπίπτουσι·
<span class="lb" data-page="7.668" data-line="3" id="p7.668.3"></span>ὁ δὲ μετὰ θερμότητος, ἔν τισι τῶν ἑκτικῶν πυρετῶν. ἐπὶ
<span class="lb" data-page="7.668" data-line="4" id="p7.668.4"></span>μὲν δὴ τῶν φυτῶν ὅλον τὸ σῶμα καὶ μόριον ὁτιοῦν αὐτῶν
<span class="lb" data-page="7.668" data-line="5" id="p7.668.5"></span>μαραίνεσθαι λέγομεν ἐπὶ ταῖς διὰ ξηρότητος φθοραῖς· οὐ
<span class="lb" data-page="7.668" data-line="6" id="p7.668.6"></span>μὴν ἐπί γε τῶν ζώων, ἀλλὰ τὸ μὲν ὅλον σῶμα μαραίνεσθαί
<span class="lb" data-page="7.668" data-line="7" id="p7.668.7"></span>φαμεν, οὐκέτι δὲ σύνηθές ἐστι καθ’ ἑκάστου μορίου
<span class="lb" data-page="7.668" data-line="8" id="p7.668.8"></span>φέρειν τοὔνομα, καὶ νῦν ἡμῖν ὁ λόγος ἐστὶν οὐ περὶ
<span class="lb" data-page="7.668" data-line="9" id="p7.668.9"></span>τῶν ξηραινομένων διά τι σύμπτωμα μορίων, ἀλλ’ ὅταν
<span class="lb" data-page="7.668" data-line="10" id="p7.668.10"></span>ὅλον οὕτω καταστῇ τὸ σῶμα. δῆλον τοίνυν ἐστὶν ἤδη
<span class="lb" data-page="7.668" data-line="11" id="p7.668.11"></span>τό γε τοσοῦτον, ὡς εἴπερ ὅλου τοῦ σώματός ἐστι πάθος ὁ
<span class="lb" data-page="7.668" data-line="12" id="p7.668.12"></span>μαρασμὸς, οὐκ ἄνευ τῆς ἀρχῆς τοῦ ζώου παθόντος γίνεται.
<span class="lb" data-page="7.668" data-line="13" id="p7.668.13"></span>οὐ μὴν οὐδ’ ἄλλο μέν τι πάθος ἐν ὅλῳ τῷ ζώῳ γίνεσθαι
<span class="lb" data-page="7.668" data-line="14" id="p7.668.14"></span>δυνατόν ἐστιν, ἄλλο δέ τι κατειληφέναι τὴν ἀρχὴν, ὥστ’
<span class="lb" data-page="7.668" data-line="15" id="p7.668.15"></span>ἀνάγκη τὸ σῶμα τῆς καρδίας ξηραίνεσθαι τοῖς μαραινομένοις.
<span class="lb" data-page="7.668" data-line="16" id="p7.668.16"></span>εἰ τοίνυν εὕροιμεν ἁπάσας τὰς αἰτίας, ὑφ’ ὧν
<span class="lb" data-page="7.668" data-line="17" id="p7.668.17"></span>ξηραίνεσθαι συμβαίνει τὴν καρδίαν, εἰσόμεθα πότερον 
<span class="pb" data-page="7.669" id="p7.669"></span>
<span class="lb" data-page="7.669" data-line="1" id="p7.669.1"></span>ἀνιάτως ἔχουσιν οἱ μαραινόμενοι πάντες, ἤ τινες ἐξ αὐτῶν
<span class="lb" data-page="7.669" data-line="2" id="p7.669.2"></span>ἰαθῆναι δύνανται. 
</p>
</section>
<section id="s2" title="Chapter 2">
<p>
<span class="lb" data-page="7.669" data-line="3" id="p7.669.3"></span>Κάλλιον οὖν ἴσως ἐστὶ κᾀνταῦθα τὸν λόγον
<span class="lb" data-page="7.669" data-line="4" id="p7.669.4"></span>ἐπ’ ἀρχὴν ἀγαγεῖν. ἀρχὴ δὲ ἀρίστη τὸ γνῶναι γήρως
<span class="lb" data-page="7.669" data-line="5" id="p7.669.5"></span>αἰτίαν, ἐπειδὴ φαίνεται τῶν μαρασμῶν οὗτος ἀφυκτότατος,
<span class="lb" data-page="7.669" data-line="6" id="p7.669.6"></span>ὡς καὶ κατὰ φύσιν εἶναι δοκεῖν· ἄφυκτα δὲ τὰ τῆς φύσεως
<span class="lb" data-page="7.669" data-line="7" id="p7.669.7"></span>ἔργα σύμπαντά ἐστι, καὶ τάξιν τῆς γενέσεως ἀναγκαίαν
<span class="lb" data-page="7.669" data-line="8" id="p7.669.8"></span>ἔχοντα. προηγεῖται δέ τι καὶ αὐτοῦ τοῦδε τὸ γνῶναι τὰ
<span class="lb" data-page="7.669" data-line="9" id="p7.669.9"></span>σημαινόμενα τῆς κατὰ φύσιν λέξεως. οὐ γὰρ δὴ οὕτω λέγεται
<span class="lb" data-page="7.669" data-line="10" id="p7.669.10"></span>κατὰ φύσιν εἶναι τὸ γῆρας, ὡς τὸ τρέφεσθαί τε καὶ αὐξάνεσθαι.
<span class="lb" data-page="7.669" data-line="11" id="p7.669.11"></span>ταυτὶ μὲν γὰρ ἔργα τῆς <span class="milestone ed1page" data-n="374" data-unit="ed1page" id="ed1page.374"></span>φύσεώς ἐστι, τὸ γῆρας
<span class="lb" data-page="7.669" data-line="12" id="p7.669.12"></span>δὲ οὐκ ἔργον, ἀλλὰ πάθος ἐξ ἀνάγκης ἑπόμενον. οὐδὲν γὰρ
<span class="lb" data-page="7.669" data-line="13" id="p7.669.13"></span>τῶν γεννητῶν ζώων ἀγήρων ἑωρᾶτο. καὶ διὰ τοῦτο κατὰ
<span class="lb" data-page="7.669" data-line="14" id="p7.669.14"></span>φύσιν εἶναι λέγουσιν αὐτό τινες ἐξ ἀνάγκης ἑπόμενον ἅπασι
<span class="lb" data-page="7.669" data-line="15" id="p7.669.15"></span>τοῖς ὑπὸ φύσεως διοικουμένοις. εἴπερ οὖν κατὰ τοῦτο τὸ
<span class="lb" data-page="7.669" data-line="16" id="p7.669.16"></span>σημαινόμενον εἴρηται κατὰ φύσιν εἶναι τὸ γῆρας, οὔτ’ ἀναγκαῖον
<span class="lb" data-page="7.669" data-line="17" id="p7.669.17"></span>ἔτι προσεπισκέπτεσθαι τἄλλα σημαινόμενα τῆς λέξεως, 
<span class="pb" data-page="7.670" id="p7.670"></span>
<span class="lb" data-page="7.670" data-line="1" id="p7.670.1"></span>ἃ κακῶς ἔδοξέ τισιν, ὡς ἐν ἑτέροις ἐπιδείκνυμεν, οὔτ’ ἀπορία
<span class="lb" data-page="7.670" data-line="2" id="p7.670.2"></span>τις ὑπολείπεται κατὰ τὸν λόγον. οὕτω γὰρ λεγόντων, ὡς
<span class="lb" data-page="7.670" data-line="3" id="p7.670.3"></span>εἴρηται νῦν, ἀληθές ἐστι τὸ κατὰ φύσιν εἶναι τὸ γῆρας
<span class="lb" data-page="7.670" data-line="4" id="p7.670.4"></span>ἄφυκτόν τε ὑπάρχειν, εἴπερ ἐξ ἀνάγκης ἕπεται τοῖς ἔργοις τῆς
<span class="lb" data-page="7.670" data-line="5" id="p7.670.5"></span>φύσεως. καί τοί τις τῶν καθ’ ἡμᾶς φιλοσόφων ἔγραψε βιβλίον,
<span class="lb" data-page="7.670" data-line="6" id="p7.670.6"></span>ἐπιδεικνὺς ὅπως ἔνεστιν ἀγήρων τινὰ διαμεῖναι τὸ
<span class="lb" data-page="7.670" data-line="7" id="p7.670.7"></span>πάμπαν. ἐξέδωκε μὲν οὖν τὸ βιβλίον ἔτι τεσσαρακοντούτης
<span class="lb" data-page="7.670" data-line="8" id="p7.670.8"></span>ὢν, παρέτεινε δὲ μέχρι καὶ τῶν ὀγδοήκοντα ἐτῶν, καὶ ἦν
<span class="lb" data-page="7.670" data-line="9" id="p7.670.9"></span>οὕτως ἰσχνός τε καὶ ξηρὸς, ὡς ἁρμόζειν ἐπ’ αὐτοῦ τὴν ἐκ τοῦ
<span class="lb" data-page="7.670" data-line="10" id="p7.670.10"></span>προγνωστικοῦ Ἱπποκράτειον ῥῆσιν, ῥὶς ὀξεῖα, ὀφθαλμοὶ κοῖλοι,
<span class="lb" data-page="7.670" data-line="11" id="p7.670.11"></span>κρόταφοι ξυμπεπτωκότες, ὦτα ψυχρὰ, καὶ συνεσταλμένα,<span class="milestone ed2page" data-n="180" data-unit="ed2page" id="ed2page.180"></span>
<span class="lb" data-page="7.670" data-line="12" id="p7.670.12"></span>καὶ οἱ λοβοὶ τῶν ὤτων ἀπεστραμμένοι, καὶ τὸ
<span class="lb" data-page="7.670" data-line="13" id="p7.670.13"></span>περὶ τὸ μέτωπον ξηρόν τε καὶ περιτεταμένον, καὶ καρφαλέον
<span class="lb" data-page="7.670" data-line="14" id="p7.670.14"></span>ἐόν. ἐπεὶ τοίνυν ἐγελᾶτο τοιοῦτος φαινόμενος, ὅτι ἄλλους
<span class="lb" data-page="7.670" data-line="15" id="p7.670.15"></span>ἀνθρώπους ἐπεχείρησε διδάσκειν, ὅπως ἄν τις ἀγήρως διαμείνῃ,
<span class="lb" data-page="7.670" data-line="16" id="p7.670.16"></span>δευτέραν ἔκδοσιν ἐποιήσατο περὶ τῆς θαυμαστῆς ἀγηρασίας,
<span class="lb" data-page="7.670" data-line="17" id="p7.670.17"></span>οὕτω γὰρ αὐτὴν καὶ ὠνόμασε διὰ τοῦ συγγράμματος, ﻿
<span class="pb" data-page="7.671" id="p7.671"></span>
<span class="lb" data-page="7.671" data-line="1" id="p7.671.1"></span>ἐπιδεικνὺς, ὡς οὐ πᾶς ἄνθρωπος ἀγήρως δύναται διαμένειν,
<span class="lb" data-page="7.671" data-line="2" id="p7.671.2"></span>ἀλλὰ δέοι μὲν εἰς τοῦτο καὶ φύσιν ἔχειν ἐπιτηδείαν, μάλιστα δ’
<span class="lb" data-page="7.671" data-line="3" id="p7.671.3"></span>ὧν ἡ πρώτη τροφὴ τοιαῦτα βάλλοιτο θεμέλια, καὶ ἐπηγγείλατο
<span class="lb" data-page="7.671" data-line="4" id="p7.671.4"></span>τῶν ἐπιτηδείων εἰς τοῦτο βρεφῶν εὐθὺς ἐξ ἀρχῆς αὐτὸς
<span class="lb" data-page="7.671" data-line="5" id="p7.671.5"></span>ἐπιστατῶν, ἀθάνατα αὐτῶν ποιήσειν τὰ σώματα. καὶ ἦν
<span class="lb" data-page="7.671" data-line="6" id="p7.671.6"></span>ἀνεξέλεγκτον αὐτοῦ τὸ ἐπάγγελμα· πρὸ τοῦ γὰρ ἀνδρωθῆναι
<span class="lb" data-page="7.671" data-line="7" id="p7.671.7"></span>τοὺς παῖδας, οὓς παρελάμβανεν, ἔμελλεν αὐτὸς τεθνήξεσθαι.
<span class="lb" data-page="7.671" data-line="8" id="p7.671.8"></span>οἱ μὲν οὖν ἄλλοι πάντες ἐσχάτην μωρίαν αὐτοῦ κατεγίνωσκον,
<span class="lb" data-page="7.671" data-line="9" id="p7.671.9"></span>ἐγὼ δὲ οὒ, [μόνον] εἰδὼς, ὅτι πολλὰ καὶ ἄλλα δόγματα τοῖς διὰ
<span class="lb" data-page="7.671" data-line="10" id="p7.671.10"></span>τῆς ἐμπειρίας ἐγνωσμένοις μαχόμενα πολλοὶ τῶν λογικῶν ἀνδρῶν
<span class="lb" data-page="7.671" data-line="11" id="p7.671.11"></span>ἀπεφήναντο τῇ πιθανότητι τῶν λόγων ἐξαπατηθέντες.
<span class="lb" data-page="7.671" data-line="12" id="p7.671.12"></span>οὐκ οὖν οὐδὲ τοῦτο θαυμαστόν ἐστιν ὅσον ἐπὶ τῷ λόγῳ. τὸ
<span class="lb" data-page="7.671" data-line="13" id="p7.671.13"></span>γὰρ ὅτι τὸ γεννητὸν πᾶν φθαρήσεται πάντως οὔτ’ ἐπιστημονικὴν
<span class="lb" data-page="7.671" data-line="14" id="p7.671.14"></span>οὔτ’ ἀναγκαίαν ἔχει τὴν ἀκολουθίαν, ἀλλ’ ἄχρι τοῦ
<span class="lb" data-page="7.671" data-line="15" id="p7.671.15"></span>πιθανοῦ προϊοῦαν, ὡς ἐν τῷ περὶ ἀποδείξεως ἀποδέδεικται;
<span class="lb" data-page="7.671" data-line="16" id="p7.671.16"></span>καίτοι γε τούτῳ χρῶνται τῷ λόγῳ σχεδὸν ἅπαντες, ὅσοι τὸ
<span class="lb" data-page="7.671" data-line="17" id="p7.671.17"></span>γηράσκειν ἀναγκαῖον ἐπιδεικνύουσι τοῖς ζώοις, ὁδὸν εἶναι 
<span class="pb" data-page="7.672" id="p7.672"></span>
<span class="lb" data-page="7.672" data-line="1" id="p7.672.1"></span>φάσκοντες αὐτὸ πρὸς τὴν ἐξ ἀνάγκης ἑπομένην φθορὰν τοῖς
<span class="lb" data-page="7.672" data-line="2" id="p7.672.2"></span>γεννητοῖς ἅπασιν. ἐξ ἐμπειρίας οὖν ἔτι μόνης τὸ γῆρας ἀναγκαῖόν
<span class="lb" data-page="7.672" data-line="3" id="p7.672.3"></span>τε καὶ κατὰ φύσιν, ὥσπέρ γε καὶ ὁ θάνατος οὐδ’ αὐτὸς
<span class="lb" data-page="7.672" data-line="4" id="p7.672.4"></span>ἀποδεδειγμένος ὑπὸ τῶν ἑτοίμως ἀποφαινομένων καὶ λεγόντων,
<span class="lb" data-page="7.672" data-line="5" id="p7.672.5"></span>ὡς ἀναγκαῖόν ἐστι τὸ γεννηθὲν ἅπαν εὐθὺς εἶναι φθαρησόμενον.
<span class="lb" data-page="7.672" data-line="6" id="p7.672.6"></span>ἑπόμενον δὲ δήπου τοῖς σοφισταῖς ἐστι τὸ πρὸς
<span class="lb" data-page="7.672" data-line="7" id="p7.672.7"></span>τὴν ἐμπειρίαν ἀντιλέγειν, ὅπερ, οἶμαι, κᾀκεῖνος ἐποίει φάσκων
<span class="lb" data-page="7.672" data-line="8" id="p7.672.8"></span>ἀποθνήσκειν τε καὶ γηράσκειν ἅπαν ζῶον ἀγνοίᾳ τῶν
<span class="lb" data-page="7.672" data-line="9" id="p7.672.9"></span>ἐπιστατούντων. 
</p>
</section>
<section id="s3" title="Chapter 3">
<p>
<span class="lb" data-page="7.672" data-line="10" id="p7.672.10"></span>Ἴσως οὖν ἄμεινον ἡμᾶς ἐπισκέψασθαι τὴν
<span class="lb" data-page="7.672" data-line="11" id="p7.672.11"></span>αἰτίαν ἥτις ποτέ ἐστι, δι’ ἣν γηράσκει τά τε ζῶα καὶ τὰ φυτὰ
<span class="lb" data-page="7.672" data-line="12" id="p7.672.12"></span>σύμπαντα. φαίνεται γὰρ δὴ ξηραινόμενα καὶ τοιοῦτόν τι
<span class="lb" data-page="7.672" data-line="13" id="p7.672.13"></span>πάθος εἶναι τὸ γῆρας, εἰ καί τινες ἑτέρως ὑπέλαβον, ψυχρούς
<span class="lb" data-page="7.672" data-line="14" id="p7.672.14"></span>τε καὶ ὑγροὺς ἀποφηνάμενοι τοὺς γέροντας· ἐπιδέδεικται δὲ
<span class="lb" data-page="7.672" data-line="15" id="p7.672.15"></span>αὐτῶν ἡ αἰτία τῆς ἀπάτης ἐν τοῖς περὶ κράσεων γράμμασιν.
<span class="lb" data-page="7.672" data-line="16" id="p7.672.16"></span>ἆρ’ οὖν διὰ τοῦτο ξηραίνεται, δι’ ὃ λέγουσί τινες,
<span class="lb" data-page="7.672" data-line="17" id="p7.672.17"></span>ὡς ἡ σύμφυτος τοῖς ζώοις θερμασία καθάπερ τι πῦρ ὑπάρχουσα,
<span class="lb" data-page="7.672" data-line="18" id="p7.672.18"></span>τὴν αὔξησιν ἐκ τῆς ὕλης, ὅθεν ἀνάπτεται, λαμβάνει; 
<span class="pb" data-page="7.673" id="p7.673"></span>
<span class="lb" data-page="7.673" data-line="1" id="p7.673.1"></span>ταύτῃ γὰρ ἐνδέδεται καὶ ταύτης ἀχώριστός ἐστι, καὶ πάντα
<span class="lb" data-page="7.673" data-line="2" id="p7.673.2"></span>ἐκ ταύτης ἐστὶν αὐτῇ. τὰ μὲν οὖν νεογενῆ ζῶν, καθάπερ
<span class="lb" data-page="7.673" data-line="3" id="p7.673.3"></span>καὶ τὰ φυτὰ, σύμπαντά ἐστιν ὑγρὰ, καὶ διὰ τοῦθ’ ὥσπερ
<span class="lb" data-page="7.673" data-line="4" id="p7.673.4"></span>ἐγκαταπνιγομένη τῷ πλήθει τῆς ὑγρότητος ἑαυτὴν ἀναφέρει
<span class="lb" data-page="7.673" data-line="5" id="p7.673.5"></span>μόλις, ὁμιχλώδης τέ τις οὖσα καὶ βραδεῖα καὶ δυσκίνητος·
<span class="lb" data-page="7.673" data-line="6" id="p7.673.6"></span>ἐν δὲ τῷ χρόνῳ προϊόντι <span class="milestone ed2page" data-n="181" data-unit="ed2page" id="ed2page.181"></span>καὶ ταύτης περιγίνεται, καὶ
<span class="lb" data-page="7.673" data-line="7" id="p7.673.7"></span>τῆς ὕλης ἐγκρατὴς ἁπάσης καθίσταται. καὶ οὕτως οὐχ ὁμιχλώδης
<span class="lb" data-page="7.673" data-line="8" id="p7.673.8"></span>ἐστὶ καὶ θολερὰ καὶ καπνώδης, ἀλλὰ καθαρά τε καὶ
<span class="lb" data-page="7.673" data-line="9" id="p7.673.9"></span>αἰθερώδης γινομένη, τὰς ἑαυτῆς κινήσεις ἁπάσας ἀκωλύτως
<span class="lb" data-page="7.673" data-line="10" id="p7.673.10"></span>ἐπιδείκνυται, καὶ τὸ σύμπαν εἰπεῖν, ὥσπερ αἱ φλόγες, ὅταν
<span class="lb" data-page="7.673" data-line="11" id="p7.673.11"></span>ἐμπέσωσιν ὑγροῖς ξύλοις, ἐν ἀρχῇ μὲν ὑποτύφονταί τε καὶ
<span class="lb" data-page="7.673" data-line="12" id="p7.673.12"></span>οἷον καταπνίγονται μικραὶ παντάπασιν οὖσαι καὶ ἀσθενεῖς,
<span class="lb" data-page="7.673" data-line="13" id="p7.673.13"></span>ἐν δὲ τῷ χρόνῳ προήκοντι κατὰ βραχὺ μὲν ἐκλάμπουσί τε καὶ
<span class="lb" data-page="7.673" data-line="14" id="p7.673.14"></span>αὔξονται, κατὰ βραχὺ δὲ τῆς ὕλης ἐγκρατεῖς γίνονται, καὶ
<span class="lb" data-page="7.673" data-line="15" id="p7.673.15"></span>τέλος ἐπὶ μήκιστον αἴρονται μέγεθος, ὅταν ἁπάσης κρατήσωσιν,
<span class="lb" data-page="7.673" data-line="16" id="p7.673.16"></span>ὅπερ ἐστὶν αὐταῖς ἀκμή τε καὶ ῥώμη· κᾄπειτα ἐντεῦθεν
<span class="lb" data-page="7.673" data-line="17" id="p7.673.17"></span>ἤδη τῆς τροφῆς ἐπιλειπούσης ταύτης, μαραίνονταί
<span class="lb" data-page="7.673" data-line="18" id="p7.673.18"></span>τε καὶ σβέννυνται· κατὰ τὸν αὐτὸν τρόπον ἡ ἐν ἡμῖν, φασι, 
<span class="pb" data-page="7.674" id="p7.674"></span>
<span class="lb" data-page="7.674" data-line="1" id="p7.674.1"></span>θερμότης ἐνδεδεμένη τῷ τοῦ ζώου σώματι καθάπερ ὕλῃ τινὶ,
<span class="lb" data-page="7.674" data-line="2" id="p7.674.2"></span>τὸ μὲν πρῶτον ὑγρά τίς ἐστι καὶ ἀσθενὴς, αὐξανομένη δὲ
<span class="lb" data-page="7.674" data-line="3" id="p7.674.3"></span>μέχρι τῆς τῶν ἀκμαζόντων ἡλικίας ἐκλάμπει τε καὶ αὐξάνεται
<span class="lb" data-page="7.674" data-line="4" id="p7.674.4"></span>καὶ ἐπὶ πλεῖστον αἴρεται μεγέθους καὶ μιμεῖται τοῦ πυρὸς τὴν
<span class="lb" data-page="7.674" data-line="5" id="p7.674.5"></span>φλόγα· τοὐντεῦθεν δὲ τροφῆς ἀπορίᾳ μαραίνεται κατὰ
<span class="lb" data-page="7.674" data-line="6" id="p7.674.6"></span>βραχὺ, καὶ τοῦτό ἐστι τὸ γῆρας, ὕστερον δὲ ἤδη καὶ ἀποσβέννυται
<span class="lb" data-page="7.674" data-line="7" id="p7.674.7"></span>παντελῶς, ὅπερ ἐστὶν ὁ θάνατος. οὗτος ὁ λόγος εὐδοκιμεῖ
<span class="lb" data-page="7.674" data-line="8" id="p7.674.8"></span>παρὰ πᾶσιν ὀλίγου δεῖν τοῖς νεωτέροις ἰατροῖς τε
<span class="lb" data-page="7.674" data-line="9" id="p7.674.9"></span>καὶ φιλοσόφοις, οὐκ ὢν ἀληθὴς, ἐμοὶ γοῦν κριτῇ, παραβάλλων
<span class="lb" data-page="7.674" data-line="10" id="p7.674.10"></span>γέ τοι τὴν φλόγα τοῦ πυρὸς τῇ τῶν ζώων θερμασίᾳ,
<span class="lb" data-page="7.674" data-line="11" id="p7.674.11"></span>μηδὲ τοῦτ’ αἰσθανόμενος, ὡς ταῖς μὲν φλοξὶν ἡ γένεσις ἐκ
<span class="lb" data-page="7.674" data-line="12" id="p7.674.12"></span>τῆς κατὰ τὴν ὕλην ἐστὶ φθορᾶς, ὅθεν περιεξάπτονται, τὰ
<span class="lb" data-page="7.674" data-line="13" id="p7.674.13"></span>ζῶα δὲ οὐχ οὕτως ὑπὸ τοῦ διαπλάττοντος αὐτὰ τῆς ἐμφύτου
<span class="lb" data-page="7.674" data-line="14" id="p7.674.14"></span>θερμότητος ἔτυχεν, ἀλλ’ ὡς αὐξηθησόμενα καὶ διοικηθησόμενα
<span class="lb" data-page="7.674" data-line="15" id="p7.674.15"></span>παρ’ αὐτῆς, οὐδέ ἐστί τις χρόνος ἐν ᾧ διὰ πάσης αὐτῆς
<span class="lb" data-page="7.674" data-line="16" id="p7.674.16"></span>οὐκ ἐκτέταται τὸ σύμφυτον ἡμῖν θερμὸν δυνάμεις ἔχον, οὐχ
<span class="lb" data-page="7.674" data-line="17" id="p7.674.17"></span>αἷς διαπλάττει μόνον, ἀλλὰ καὶ πολλὰς ἑτέρας. καὶ γὰρ ἕλκει
<span class="lb" data-page="7.674" data-line="18" id="p7.674.18"></span>τὴν τροφὴν ἐφ’ ἑαυτὸ, καὶ τὴν ὕλην διοικεῖ καὶ προστίθησι 
<span class="pb" data-page="7.675" id="p7.675"></span>
<span class="lb" data-page="7.675" data-line="1" id="p7.675.1"></span>καὶ προσφύει καὶ ὁμοιοῖ, καὶ συλλήβδην εἰπεῖν ἅπαντα
<span class="lb" data-page="7.675" data-line="2" id="p7.675.2"></span>τἀναντία ταῖς φλοξὶν ἀπεργάζεται περὶ τὴν σύμφυτον ὕλην
<span class="lb" data-page="7.675" data-line="3" id="p7.675.3"></span>ἑαυτῇ. τίς γὰρ φλὸξ αὐξάνει ὕλην, ᾗπερ ἐνεδέθη; τίς δ’
<span class="lb" data-page="7.675" data-line="4" id="p7.675.4"></span>ἐκείνῃ τὴν τροφὴν ἐξομοιοῖ μᾶλλόν περ ἢ τὴν ὕλην ἑαυτῇ;
<span class="lb" data-page="7.675" data-line="5" id="p7.675.5"></span>τίς δὲ τοσαύτας μηχανὰς ἕνεκα τοῦ διασώζεσθαι ὕλην ἐξευρίσκει,
<span class="lb" data-page="7.675" data-line="6" id="p7.675.6"></span>τὰ μὲν ἀμφιεννῦσα καὶ ἀποστέγουσα τῶν μορίων, ὡς
<span class="lb" data-page="7.675" data-line="7" id="p7.675.7"></span>μηδὲν αὐτοῖς ἔξωθεν πλεονάζειν, τὰ δὲ διατρυπῶσα καὶ ἀνευρύνουσα
<span class="lb" data-page="7.675" data-line="8" id="p7.675.8"></span>καὶ ὀχετοὺς ἐντιθεῖσα, τοὺς μὲν ὥσθ’ ἕλκειν δι’ αὐτῶν
<span class="lb" data-page="7.675" data-line="9" id="p7.675.9"></span>τὴν τροφὴν, τοὺς δ’ εἰς ἀνάψυξίν τε καὶ ἀναπνοὴν, ἐξοχετεύουσά
<span class="lb" data-page="7.675" data-line="10" id="p7.675.10"></span>τε τὰ περιττώματα, δι’ ἄλλων μὲν τὰ παχέα, δι’
<span class="lb" data-page="7.675" data-line="11" id="p7.675.11"></span>ἄλλων δὲ τὰ λεπτά; λάθοιμ’ ἂν ἐνταῦθα μεταφέρων ἅπασαν
<span class="lb" data-page="7.675" data-line="12" id="p7.675.12"></span>τὴν περὶ χρείας μορίων πραγματείαν, εἰ τὰ τῆς φύσεως
<span class="lb" data-page="7.675" data-line="13" id="p7.675.13"></span>ἔργα πάνθ’ ἑξῆς καταλέγοιμι. καὶ μὴν ταὐτὸν εἶναί φασιν
<span class="lb" data-page="7.675" data-line="14" id="p7.675.14"></span>ἔμφυτον θερμὸν καὶ φύσιν οἱ τῆς εἰρημένης δόξης ἡγεμόνες.
<span class="lb" data-page="7.675" data-line="15" id="p7.675.15"></span>οὔκουν ὀρθῶς ὁμοιοῦσι καὶ παραβάλλουσιν αὐτὸ ταῖς
<span class="lb" data-page="7.675" data-line="16" id="p7.675.16"></span>φλοξὶ καὶ φθείρειν οἴονται τὰ σώματα τοῦτο. Ἱπποκράτης
<span class="lb" data-page="7.675" data-line="17" id="p7.675.17"></span>εἶπε, καὶ ἀποκτείνει τοίνυν ἡμᾶς τὸ θερμὸν, ὅπερ <span class="milestone ed1page" data-n="375" data-unit="ed1page" id="ed1page.375"></span>ἔφυσε
<span class="lb" data-page="7.675" data-line="18" id="p7.675.18"></span>τὰ σώματα. πρῶτον μὲν δὴ φήσομεν, ὦ βέλτιστοι, ﻿
<span class="pb" data-page="7.676" id="p7.676"></span>
<span class="lb" data-page="7.676" data-line="1" id="p7.676.1"></span>τῶν γνησίων οὐκ ἔστιν Ἱπποκράτους βιβλίων, ἐν ᾧ τοῦτο
<span class="lb" data-page="7.676" data-line="2" id="p7.676.2"></span>λέγεται. δεύτερον δὲ, εἰ καὶ δόγμα ἐστὶν Ἱπποκράτους,
<span class="lb" data-page="7.676" data-line="3" id="p7.676.3"></span>ἐχρῆν ἐξηγεῖσθαι αὐτὸ ὅπως εἴρηται, καί τινα φέρειν ἀπόδειξιν.
<span class="lb" data-page="7.676" data-line="4" id="p7.676.4"></span>εἰ δὲ ἐξ ὧν ἀποροῦσιν ἀποδείξεων, ἐκ τούτων πιστεύεσθαι
<span class="lb" data-page="7.676" data-line="5" id="p7.676.5"></span>δικαιοῦσιν, οὐκ ὀρθῶς γινώσκουσιν. ἀληθὲς μέν
<span class="lb" data-page="7.676" data-line="6" id="p7.676.6"></span>ἐστι τὸ διὰ τὴν ἔμφυτον θερμότητα γηράσκειν τε τὰ σώματα
<span class="lb" data-page="7.676" data-line="7" id="p7.676.7"></span>
<span class="milestone ed2page" data-n="182" data-unit="ed2page" id="ed2page.182"></span>καὶ τελευτῶντα διαφθείρεσθαι· ψευδὴς δὲ ὁ τρόπος ὃν
<span class="lb" data-page="7.676" data-line="8" id="p7.676.8"></span>οὗτοί φασιν. οὐ γὰρ ὡς ἡ φλὸξ τὰ ξύλα, ταύτῃ καὶ τὸ
<span class="lb" data-page="7.676" data-line="9" id="p7.676.9"></span>σύμφυτον θερμὸν τῶν ζώων ἀναλίσκει τὰ σώματα· τουτὶ
<span class="lb" data-page="7.676" data-line="10" id="p7.676.10"></span>μὲν γὰρ ἴσως οἰκεῖόν ἐστι τοῖς ὑπὸ τῶν πυρετῶν διαφθειρομένοις
<span class="lb" data-page="7.676" data-line="11" id="p7.676.11"></span>παράδειγμα, καὶ τό γε παρ’ Ἱπποκράτους λεγόμενον
<span class="lb" data-page="7.676" data-line="12" id="p7.676.12"></span>ἐν τῇ προγεγραφυίᾳ ῥήσει τοιοῦτόν τι δηλοῦν ἔοικε· τὸ
<span class="lb" data-page="7.676" data-line="13" id="p7.676.13"></span>μέν τοι ξηραίνεσθαι τὰ σώματα κατά τινα φυσικὴν ἀκολουθίαν,
<span class="lb" data-page="7.676" data-line="14" id="p7.676.14"></span>καὶ γίνεσθαι τοῦτο διὰ τὴν ἔμφυτον θερμότητα, παντὸς
<span class="lb" data-page="7.676" data-line="15" id="p7.676.15"></span>μᾶλλον ἀληθές ἐστιν, ὡς κᾀν τῷ πρώτῳ τῶν ὑγιεινῶν
<span class="lb" data-page="7.676" data-line="16" id="p7.676.16"></span>ἐπιδέδεικται, ῥηθῆναι δὲ ἀναγκαῖόν ἐστι τῷ λόγῳ καὶ νῦν
<span class="lb" data-page="7.676" data-line="17" id="p7.676.17"></span>οὐδὲν ἧττον. 
</p>
</section>
<span class="pb" data-page="7.677" id="p7.677"></span>
<section id="s4" title="Chapter 4">
<p>
<span class="lb" data-page="7.677" data-line="1" id="p7.677.1"></span>Ἡ φύσις ἡ δημιουργοῦσα τά τε φυτὰ καὶ
<span class="lb" data-page="7.677" data-line="2" id="p7.677.2"></span>τὰ ζῶα πάντως μὲν δήπου τῆς γενέσεως αὐτῶν ἀρχήν τινα
<span class="lb" data-page="7.677" data-line="3" id="p7.677.3"></span>λαμβάνει σωματοειδῆ, οὐδενός γε τῶν ὄντων δυναμένου τὴν
<span class="lb" data-page="7.677" data-line="4" id="p7.677.4"></span>ἀρχὴν τῆς γενέσεως ἐκ τοῦ παντάπασιν οὐκ ὄντος λαβεῖν.
<span class="lb" data-page="7.677" data-line="5" id="p7.677.5"></span>ἀρξαμένη δ’ ἐντεῦθεν, ἐπὶ σκοπὸν ἀεὶ τέταται τὸν ἐξ ἀρχῆς
<span class="lb" data-page="7.677" data-line="6" id="p7.677.6"></span>αὐτῇ προκείμενον ἐν τῇ δημιουργίᾳ, τοῦτο δέ ἐστι τὸ τέλεον
<span class="lb" data-page="7.677" data-line="7" id="p7.677.7"></span>ἀπεργάσασθαι τὸ γεννώμενον, εἴτ’ οὖν φυτὸν, εἴτε καὶ ζῶον.
<span class="lb" data-page="7.677" data-line="8" id="p7.677.8"></span>ἔστι δὲ δήπου τὸ τέλεον, ᾧ μηδεμία τῶν οἰκείων ἐνεργειῶν
<span class="lb" data-page="7.677" data-line="9" id="p7.677.9"></span>ἀπολείπεται· πλείονες δ’ εἰσὶ τῶν ἐνεργειῶν, αἳ σκληρῶν χρῄζουσι
<span class="lb" data-page="7.677" data-line="10" id="p7.677.10"></span>τῶν ὀργάνων, καὶ τοῦτ’ ἔστιν αἴτιον τοῦ πολλὰ γίνεσθαι
<span class="lb" data-page="7.677" data-line="11" id="p7.677.11"></span>τοῖς ζώοις μόρια σκληρά· τὴν δὲ ἀρχὴν αὐτῶν τῆς γενέσεως
<span class="lb" data-page="7.677" data-line="12" id="p7.677.12"></span>ἔμπαλιν τῷ τελείῳ ζώῳ μαλακὴν ἀναγκαῖον ὑπάρχειν,
<span class="lb" data-page="7.677" data-line="13" id="p7.677.13"></span>ἵν’ εὐρύθμιστός τε καὶ εὔπλαστος, εὐπειθής τε πρὸς ἅπαν ᾖ
<span class="lb" data-page="7.677" data-line="14" id="p7.677.14"></span>τῷ δημιουργοῦντι. καὶ διὰ τοῦτο κᾂν σκληρὸν ᾖ τι σπέρμα,
<span class="lb" data-page="7.677" data-line="15" id="p7.677.15"></span>φυτὸν μαλακὸν γίνεται πρότερον ὑγρότητι συμμέτρῳ τεγγόμενον,
<span class="lb" data-page="7.677" data-line="16" id="p7.677.16"></span>ἵν’ ἀντὶ σπέρματος φύσις γένηται. εἴπερ οὖν ἄρχεσθαι
<span class="lb" data-page="7.677" data-line="17" id="p7.677.17"></span>μὲν χρὴ τὴν τοῦ ζώου γένεσιν ἐκ μαλακῆς οὐσίας, τελειουμένην
<span class="lb" data-page="7.677" data-line="18" id="p7.677.18"></span>δὲ γίνεσθαι σκληρὰν, ἐπικρατεῖν ἀναγκαῖόν ἐστιν 
<span class="pb" data-page="7.678" id="p7.678"></span>
<span class="lb" data-page="7.678" data-line="1" id="p7.678.1"></span>ἐν τῇ πρώτῃ κράσει τῶν συνιστώντων αὐτὸ στοιχείων τό τε
<span class="lb" data-page="7.678" data-line="2" id="p7.678.2"></span>ὑγρὸν καὶ τὸ ξηρόν. τὸ μὲν οὖν ὑγρὸν τὸ ὑδατῶδές ἐστιν·
<span class="lb" data-page="7.678" data-line="3" id="p7.678.3"></span>τὸ δὲ ξηρὸν διττὸν μὲν ὑπάρχει τὴν φύσιν, τὸ μὲν γεῶδες,
<span class="lb" data-page="7.678" data-line="4" id="p7.678.4"></span>τὸ δὲ πυρῶδες. ἀλλ’ οὐχ οἷόν τε ἦν ἐξ ἀρχῆς μιχθῆναι πλέον
<span class="lb" data-page="7.678" data-line="5" id="p7.678.5"></span>τὸ γεῶδες, ὑγρᾶς δεομένης εἶναι τῆς τῶν ζώων ἀρχῆς. ἀπολείπεται
<span class="lb" data-page="7.678" data-line="6" id="p7.678.6"></span>οὖν ἔτι μόνον τὸ πυρῶδες, ἀναγκαίαν ἔχον ἐπικράτησιν
<span class="lb" data-page="7.678" data-line="7" id="p7.678.7"></span>ἐν τῇ πρώτῃ τοῦ ζώου γενέσει τε καὶ συμπήξει. εἰ μὲν
<span class="lb" data-page="7.678" data-line="8" id="p7.678.8"></span>οὖν οἶόν τε ἦν τῇ φύσει μέχρι τῆς ἀκμῆς προαγαγούσῃ τὸ
<span class="lb" data-page="7.678" data-line="9" id="p7.678.9"></span>ζῶον ἢ φυτὸν αὖθις ἑτέραν ἐνθεῖναι στοιχείωσιν ἀναλόγως
<span class="lb" data-page="7.678" data-line="10" id="p7.678.10"></span>ἴσην κατὰ δύναμιν, οὕτως ἂν μόνως ἀγήρων τε καὶ ἄφθαρτον
<span class="lb" data-page="7.678" data-line="11" id="p7.678.11"></span>ἔμεινεν αὐτῇ τὸ δημιούργημα, σοφοῦ τινος ἐπιστάτου
<span class="lb" data-page="7.678" data-line="12" id="p7.678.12"></span>τυγχάνον, οὐ γὰρ δὴ ἁπλῶς τε οὖν οὕτως ἄφθαρτον ἂν ἐγένετο
<span class="lb" data-page="7.678" data-line="13" id="p7.678.13"></span>κακῶς διαιτώμενον, καὶ τότε ἂν ἡμῖν ὁ Αἰγύπτιος ἐπεδείξατο
<span class="lb" data-page="7.678" data-line="14" id="p7.678.14"></span>τὴν ἑαυτοῦ τέχνην ἐπὶ δυνατῷ γενέσθαι πράγματί.
<span class="lb" data-page="7.678" data-line="15" id="p7.678.15"></span>νυνὶ δὲ ἐπεὶ οὐδὲ οἷόν τέ ἐστι μεταθεῖναί τε καὶ ὑπαλλάξαι
<span class="lb" data-page="7.678" data-line="16" id="p7.678.16"></span>τὰ πρῶτα στοιχεῖα τῆς τῶν ζώων καὶ φυτῶν γενέσεως, ἀναγκαῖόν
<span class="lb" data-page="7.678" data-line="17" id="p7.678.17"></span>ἐστι καὶ μετὰ τὴν ἀκμὴν ξηραίνεσθαι τὸ σῶμα, καίτοι 
<span class="pb" data-page="7.679" id="p7.679"></span>
<span class="lb" data-page="7.679" data-line="1" id="p7.679.1"></span>γε οὐ δεόμενον ἔτι πάσχειν τοῦτο, τῆς τοῦ ξηραίνεσθαι χρείας
<span class="lb" data-page="7.679" data-line="2" id="p7.679.2"></span>οἰχομένης. ἀλλ’ ἡ μὲν παρακμὴ βραχεῖαν ἔχουσα τὴν ξηρότητα
<span class="lb" data-page="7.679" data-line="3" id="p7.679.3"></span>
<span class="milestone ed2page" data-n="183" data-unit="ed2page" id="ed2page.183"></span>λανθάνει τοὺς πολλοὺς, ὡς οὐδέπω μαρασμός
<span class="lb" data-page="7.679" data-line="4" id="p7.679.4"></span>τις οὖσα· τὸ δὲ γῆρας οὐ τῷ γένει διαφέρον αὐτῆς, ἀλλὰ
<span class="lb" data-page="7.679" data-line="5" id="p7.679.5"></span>μόνῃ τῇ ποσότητι κατάφωρον γίνεται. αὕτη μὲν ἡ αἰτία τὴν
<span class="lb" data-page="7.679" data-line="6" id="p7.679.6"></span>ἀναγκαίαν ἅπασι τοῖς ζώοις ἐπὶ προήκοντι τῷ χρόνῳ ξηρότητα
<span class="lb" data-page="7.679" data-line="7" id="p7.679.7"></span>ἐναργῶς ἐνδεικνυμένη τῷ γε μὴ παντάπασιν ἀσυνέτῳ
<span class="lb" data-page="7.679" data-line="8" id="p7.679.8"></span>τό τε τῆς γενέσεως ἄφυκτον καὶ τὸ τῆς τάσεως ἀδύνατον.
<span class="lb" data-page="7.679" data-line="9" id="p7.679.9"></span>ὃ γὰρ ἐξ ἀνάγκης ἀκολουθεῖ τῇ πρώτῃ τῶν ζώων γενέσει,
<span class="lb" data-page="7.679" data-line="10" id="p7.679.10"></span>τοῦτο πῶς ἄν τις γενέσθαι κωλύσειεν, ἢ παύσει γενόμενον;
<span class="lb" data-page="7.679" data-line="11" id="p7.679.11"></span>ἥτις δέ ἐστιν ἡ τοῦ γήρως ἀρχὴ, καὶ πότε πρῶτον ἄρχεται
<span class="lb" data-page="7.679" data-line="12" id="p7.679.12"></span>γηράσκειν τὰ σώματα, καιρὸν ἂν εἴη σκοπεῖσθαι. ὅσοι μὲν
<span class="lb" data-page="7.679" data-line="13" id="p7.679.13"></span>οὖν ἡγοῦνται τὴν μὲν τοῦ παρακμάζοντος κρᾶσιν εἶναι ξηρὰν
<span class="lb" data-page="7.679" data-line="14" id="p7.679.14"></span>καὶ ψυχρὰν, τὴν δὲ τῶν γερόντων ὑγρὰν καὶ ψυχρὰν, ἐν τῇ
<span class="lb" data-page="7.679" data-line="15" id="p7.679.15"></span>ταύτης μεταβολῇ τὴν ἀρχὴν τοῦ γήρως τίθενται. ἡμεῖς δὲ
<span class="lb" data-page="7.679" data-line="16" id="p7.679.16"></span>ἀποδείξαντες ἐν τῷ περὶ κράσεων ἅπαντα τὰ σώματα μετὰ
<span class="lb" data-page="7.679" data-line="17" id="p7.679.17"></span>τὴν ἀκμὴν ἄχρι τῆς τελευτῆς ξηραινόμενα, δεόντως ἀπορήσομεν
<span class="lb" data-page="7.679" data-line="18" id="p7.679.18"></span>ὑπὲρ ἀρχῆς γήρως, ἁπάσης τῆς μετὰ τὴν ἀκμὴν ἡλικίας 
<span class="pb" data-page="7.680" id="p7.680"></span>
<span class="lb" data-page="7.680" data-line="1" id="p7.680.1"></span>ξηρᾶς καὶ ψυχρᾶς ὑπαρχούσης. οὐδὲ γὰρ ἐν τῷ μᾶλλόν τε
<span class="lb" data-page="7.680" data-line="2" id="p7.680.2"></span>καὶ ἧττον ἕτερον ἑτέρου τῶν παρακμαζόντων εἶναι ξηρὸν καὶ
<span class="lb" data-page="7.680" data-line="3" id="p7.680.3"></span>ψυχρὸν ἀρχὴν τοῦ γήρως ὑποθέσθαι δυνατόν ἐστιν, ὅταν
<span class="lb" data-page="7.680" data-line="4" id="p7.680.4"></span>ἐπὶ πλεῖστον ἥκῃ τὸ σῶμα ξηρότητος· τουτὶ γὰρ τὸ ἐπὶ πλεῖστον
<span class="lb" data-page="7.680" data-line="5" id="p7.680.5"></span>εἰς σωρητικὴν ἀπορίαν ἐμπίπτει, καὶ δύναται μέν τις
<span class="lb" data-page="7.680" data-line="6" id="p7.680.6"></span>καὶ καταφρονῆσαι τῆς τοιαύτης ἀπορίας, καὶ πολλαχόθι γε
<span class="lb" data-page="7.680" data-line="7" id="p7.680.7"></span>ἀναγκαῖον οὕτω ποιεῖν, οὐ μὴν ἄμεινόν γε σαφέσιν ὅροις
<span class="lb" data-page="7.680" data-line="8" id="p7.680.8"></span>ἀφορίσασθαι δυνάμενον ὑποβάλλειν ἑαυτὸν οὐκ ἀναγκαίαις
<span class="lb" data-page="7.680" data-line="9" id="p7.680.9"></span>ἀπορίαις. ὅροι δὲ σαφεῖς ἐπὶ ταῖς τοῦ παρακμάζοντος ἡλικίαις
<span class="lb" data-page="7.680" data-line="10" id="p7.680.10"></span>καὶ ταῖς τοῦ γέροντος ἡ τῶν ὑγρῶν ἐπικράτησις περιττωμάτων,
<span class="lb" data-page="7.680" data-line="11" id="p7.680.11"></span>ὑφ’ ὧν ἐξαπατωμένους ἐλέγομεν ἀποφήνασθαί τινας
<span class="lb" data-page="7.680" data-line="12" id="p7.680.12"></span>ὑγρὸν εἷναι τὸ γῆρας. εὐθέως δὲ καὶ τὰς ἐνεργείας ἐν τῷδε
<span class="lb" data-page="7.680" data-line="13" id="p7.680.13"></span>σαφῶς ἔστιν ἰδεῖν ἀῤῥωστούσας ἁπάσας, καὶ ἡ τέως λανθάνουσα
<span class="lb" data-page="7.680" data-line="14" id="p7.680.14"></span>τῶν παρακμαζόντων ἐπὶ θάνατον ὁδὸς ἐναργῶς καταφαίνεται
<span class="lb" data-page="7.680" data-line="15" id="p7.680.15"></span>τηνικαῦτα. καὶ προβλήματα ὑποθέσεως γίνεται
<span class="lb" data-page="7.680" data-line="16" id="p7.680.16"></span>τοῖς σοφισταῖς, τοῖς μὲν ὡς νόσος ἐστὶ τὸ γῆρας, τοῖς δὲ ὡς
<span class="lb" data-page="7.680" data-line="17" id="p7.680.17"></span>ἡ κατὰ σχέσιν ὑγεία, τοῖς δὲ ὡς οὐδέτερόν τι· καὶ τοῖς μὲν
<span class="lb" data-page="7.680" data-line="18" id="p7.680.18"></span>ὡς κατὰ φύσιν ἐστὶ, τοῖς δὲ ὡς παρὰ φύσιν· ἐνίοις δὲ κᾀνταῦθα ﻿
<span class="pb" data-page="7.681" id="p7.681"></span>
<span class="lb" data-page="7.681" data-line="1" id="p7.681.1"></span>μέσον τι καὶ οὐδέτερον ἀμφοῖν ἔδοξεν εἶναι τὸ γῆρας,
<span class="lb" data-page="7.681" data-line="2" id="p7.681.2"></span>ὡς μήτε κατὰ φύσιν αὐτὸ μήτε παρὰ φύσιν ὀνομάζειν, ἀλλὰ
<span class="lb" data-page="7.681" data-line="3" id="p7.681.3"></span>καὶ λέξιν ἐξευρίσκειν ἐπ’ αὐτῇ τρίτην, οὐ φύσει φάσκοντες
<span class="lb" data-page="7.681" data-line="4" id="p7.681.4"></span>ὑπάρχειν αὐτό. περὶ μὲν δὴ τῶν τοιούτων ἀμφισβητημάτων
<span class="lb" data-page="7.681" data-line="5" id="p7.681.5"></span>ἑτέρου διελέσθαι καιροῦ. 
</p>
</section>
<section id="s5" title="Chapter 5">
<p>
<span class="lb" data-page="7.681" data-line="6" id="p7.681.6"></span>Τὸν δὲ τοῦ γήρως μαρασμὸν ἀδύνατον δήπου
<span class="lb" data-page="7.681" data-line="7" id="p7.681.7"></span>καταλῦσαι, βοηθεῖσθαι δὲ ὡς ἐπιπλεῖστον ἐκταθῆναι
<span class="lb" data-page="7.681" data-line="8" id="p7.681.8"></span>δυνατὸν, καὶ τό γε γηροκομικὸν ὀνομαζόμενον μέρος τῆς
<span class="lb" data-page="7.681" data-line="9" id="p7.681.9"></span>ἰατρικῆς αὐτὸ τοῦτ’ ἔστι, σκοπὸν ἔχον ὡς ἡ τοῦ πράγματος
<span class="lb" data-page="7.681" data-line="10" id="p7.681.10"></span>ἐνδείκνυται φύσις, ἐνίστασθαι καὶ διακωλύειν ὡς οἷόν τε, μὴ
<span class="lb" data-page="7.681" data-line="11" id="p7.681.11"></span>ξηρανθῆναι τὸ σῶμα τῆς καρδίας εἰς τοσοῦτον, ὡς ἐνεργοῦν
<span class="lb" data-page="7.681" data-line="12" id="p7.681.12"></span>ποτε παύσασθαι. τοῦτο γὰρ δὴ τὸ πέρας ἐστὶ τῆς ζωῆς,
<span class="lb" data-page="7.681" data-line="13" id="p7.681.13"></span>παῦλα τοῦ τῆς καρδίας ἔργου, ὡς μέχρι ἂν ἥδε κινῆται κατὰ
<span class="lb" data-page="7.681" data-line="14" id="p7.681.14"></span>τὴν ἑαυτῆς ἐνέργειαν, ἀδύνατον ἀποθανεῖν τὸ ζῶον. εἰ μὲν
<span class="lb" data-page="7.681" data-line="15" id="p7.681.15"></span>οὖν οἷόν τέ ἐστιν ὑγρότερον ἐργάσασθαι τὴν οὐσίαν αὐτοῦ
<span class="lb" data-page="7.681" data-line="16" id="p7.681.16"></span>τοῦ τῆς καρδίας σώματος, ἢ καὶ νὴ Δία τοῦ ἥπατος, ἐγχωρεῖ
<span class="lb" data-page="7.681" data-line="17" id="p7.681.17"></span>τὸ γῆρας <span class="milestone ed2page" data-n="184" data-unit="ed2page" id="ed2page.184"></span>ἐπισχεῖν· εἰ δὲ μηδεὶς ἱκανός ἐστι μήθ’ ἧπαρ
<span class="lb" data-page="7.681" data-line="18" id="p7.681.18"></span>ὑγρότερον ἑαυτοῦ ποιῆσαι μήτε καρδίαν, ἀλλ’ ἀναγκαῖον 
<span class="pb" data-page="7.682" id="p7.682"></span>
<span class="lb" data-page="7.682" data-line="1" id="p7.682.1"></span>ἐπὶ προήκοντι τῷ χρόνῳ ξηρότερα γίνεσθαι σφῶν αὐτῶν οὐ
<span class="lb" data-page="7.682" data-line="2" id="p7.682.2"></span>τὰ σπλάγχνα μόνον, ἀλλὰ καὶ τὰς ἀρτηρίας καὶ τὰς φλέβας,
<span class="lb" data-page="7.682" data-line="3" id="p7.682.3"></span>κωλῦσαι μὲν τὸ γῆρας ἀδύνατον, ἐπισχεῖν δὲ τὸ τάχος αὐτοῦ
<span class="lb" data-page="7.682" data-line="4" id="p7.682.4"></span>δυνατόν. ἔοικε τοίνυν Ὅμηρος, εἴπερ τι καὶ ἄλλο, καὶ
<span class="lb" data-page="7.682" data-line="5" id="p7.682.5"></span>τοῦτο μαντικῶς ἐκφωνῆσαι περὶ τῶν γερόντων,
</p>
<div class="lg">
<div class="l">
<span class="lb" data-page="7.682" data-line="6" id="p7.682.6"></span>— — ἐπὴν λούσαιτο φάγοι τε,</div>
<div class="l">
<span class="lb" data-page="7.682" data-line="7" id="p7.682.7"></span>Εὑδέμεναι μαλακῶς, οἵα δίκη ἐστὶ γερόντων.</div>
</div>
<p>
<span class="lb" data-page="7.682" data-line="8" id="p7.682.8"></span>καὶ γὰρ τὸ λουτρὸν τῶν ὑγραινόντων ἐστὶ, καὶ ἡ μαλακὴ
<span class="lb" data-page="7.682" data-line="9" id="p7.682.9"></span>κοίτη καὶ ὁ ὕπνος, ἡ δὲ τροφὴ πρώτη καὶ μάλιστα. μόνη
<span class="lb" data-page="7.682" data-line="10" id="p7.682.10"></span>γὰρ αὕτη μέρος γίνεται τῶν τρεφομένων σωμάτων<span class="milestone ed1page" data-n="376" data-unit="ed1page" id="ed1page.376"></span>
<span class="lb" data-page="7.682" data-line="11" id="p7.682.11"></span>ὁμοιουμένη ταῖς οὐσίαις αὐτῶν; ἕκαστον δὲ τῶν ἄλλων ἢ τῷ
<span class="lb" data-page="7.682" data-line="12" id="p7.682.12"></span>κωλῦσαι ξηρανθῆναι σφοδρότερον τὰ ὁμοιομερῆ, ἢ τῷ τὴν ἐν
<span class="lb" data-page="7.682" data-line="13" id="p7.682.13"></span>ταῖς μεταξὺ χώραις αὐτῶν ἐπιτέγγειν τε καὶ αὐξάνειν ὑγρότητα,
<span class="lb" data-page="7.682" data-line="14" id="p7.682.14"></span>τῆς τῶν ὑγραινόντων μετείληφε προσηγορίας τε καὶ
<span class="lb" data-page="7.682" data-line="15" id="p7.682.15"></span>δυνάμεως. οὕτω δὲ ἐγχωρεῖ ποτε ἧπαρ καὶ τὴν καρδίαν
<span class="lb" data-page="7.682" data-line="16" id="p7.682.16"></span>ὑγρανθῆναι, ὡς εἴρηται νῦν, τῆς τε παρεσπαρμένης αὐτοῖς
<span class="lb" data-page="7.682" data-line="17" id="p7.682.17"></span>ὑγρότητος αὐξανομένης, ἣν κᾀν τοῖς λεπτυνθεῖσι νέοις 
<span class="pb" data-page="7.683" id="p7.683"></span>
<span class="lb" data-page="7.683" data-line="1" id="p7.683.1"></span>σώμασιν ἐκδαπανᾶσθαι συμβαίνει, καθ’ ὅλον μὲν τὸ σῶμα
<span class="lb" data-page="7.683" data-line="2" id="p7.683.2"></span>φανερῶς πολλάκις, ἐγχωρεῖ δέ ποτε καὶ κατὰ τὴν καρδίαν καὶ
<span class="lb" data-page="7.683" data-line="3" id="p7.683.3"></span>τὸ ἧπαρ. ὅτι δὲ τούτων τῶν σπλάγχνων τὸ μὲν ἀρτηριῶν
<span class="lb" data-page="7.683" data-line="4" id="p7.683.4"></span>τε καὶ σφυγμῶν ἐστιν ἀρχὴ, τὸ δὲ φλεβῶν τε καὶ τοῦ τρέφεσθαι,
<span class="lb" data-page="7.683" data-line="5" id="p7.683.5"></span>δι’ ἄλλης ἐπιδέδεικται πραγματείας, ἐν ᾗ περὶ τῶν Ἱπποκράτους
<span class="lb" data-page="7.683" data-line="6" id="p7.683.6"></span>καὶ Πλάτωνος ἐπεσκοπούμεθα δογμάτων. ταῦτα
<span class="lb" data-page="7.683" data-line="7" id="p7.683.7"></span>οὖν τὰ σπλάγχνα, πρὶν ἰσχυρὰν ἔνδειαν αἵματος γενέσθαι
<span class="lb" data-page="7.683" data-line="8" id="p7.683.8"></span>καθ’ ὅλον τὸ ζῶον, οὐκ ἀπορεῖ συμμέτρου τροφῆς, τὸ μὲν
<span class="lb" data-page="7.683" data-line="9" id="p7.683.9"></span>ἧπαρ, ὅτι πᾶν τὸ αἷμα τὴν ἀρχὴν ἐντεῦθεν ἔχει· ἡ καρδία
<span class="lb" data-page="7.683" data-line="10" id="p7.683.10"></span>δὲ, διὰ τὸ τῆς ὁλκῆς ἰσχυρόν. ἕλκει μὲν ἅπαντα τὰ μόρια
<span class="lb" data-page="7.683" data-line="11" id="p7.683.11"></span>τοῦ ζώου τὴν οἰκείαν τροφὴν ἐφ’ ἑαυτὰ, τῇ δὲ ἴσῃ ῥώμῃ τῆς
<span class="lb" data-page="7.683" data-line="12" id="p7.683.12"></span>ὁλκῆς οὐ κέχρηται πάντα· διὰ τοῦτ’ οὖν οὐδ’ ὁμοίως ἀτροφεῖ
<span class="lb" data-page="7.683" data-line="13" id="p7.683.13"></span>κατὰ τὰς ἐνδείας τοῦ αἵματος, ἀλλ’ ἥ τε καρδία σφοδροτάτην
<span class="lb" data-page="7.683" data-line="14" id="p7.683.14"></span>ἔχουσα τὴν κατὰ τὸ ἕλκειν ἐνέργειαν, οὐκ ἄν ποτε
<span class="lb" data-page="7.683" data-line="15" id="p7.683.15"></span>ἀπορήσειεν τροφῆς, πρὶν εἰς ἐσχάτην ἔνδειαν ἀφικέσθαι πάντα
<span class="lb" data-page="7.683" data-line="16" id="p7.683.16"></span>τοῦ ζώου τὰ μόρια. μὴ τοίνυν ὑπολαμβάνωμεν, ἐπειδὰν
<span class="lb" data-page="7.683" data-line="17" id="p7.683.17"></span>ἰσχνὸν γένηται τὸ σῶμα χρονίως ἀῤῥωστῆσαν, ἀναλόγως τοῖς
<span class="lb" data-page="7.683" data-line="18" id="p7.683.18"></span>ἄλλοις ἅπασι μέρεσι τὴν καρδίαν καὶ τὸ ἧπαρ ὑπάρχειν ἰσχνά. 
<span class="pb" data-page="7.684" id="p7.684"></span>
<span class="lb" data-page="7.684" data-line="1" id="p7.684.1"></span>θεάσασθαι δ’ ἔστι σοι τοῦτο βουληθέντι κᾀπὶ τῶν ἄλλων
<span class="lb" data-page="7.684" data-line="2" id="p7.684.2"></span>ζώων. ὅ τι γὰρ ἂν ἐθελήσαις ἐπιπλεῖστον λιμαγχονήσας ἀνατέμνειν,
<span class="lb" data-page="7.684" data-line="3" id="p7.684.3"></span>ἰσχνὰ μὲν αὐτοῦ καὶ ξηρὰ τἄλλα σύμπανθ’ εὑρήσεις
<span class="lb" data-page="7.684" data-line="4" id="p7.684.4"></span>μόρια, τὸ δ’ ἧπαρ ἅμα τῇ καρδία πλησίον τοῦ κατὰ φύσιν.
<span class="lb" data-page="7.684" data-line="5" id="p7.684.5"></span>ἀποθνήσκουσι γὰρ (ἐπὶ ταῖς ἀσιτίαις) οὐ τοσοῦτον ἐνδείᾳ
<span class="lb" data-page="7.684" data-line="6" id="p7.684.6"></span>τῆς τῶν στερεῶν σωμάτων τροφῆς, ὅσον τοῦ πνεύματος οἱ
<span class="lb" data-page="7.684" data-line="7" id="p7.684.7"></span>σφαττόμενοι, καὶ διὰ τοῦτο γοῦν ἅπαντα τὰ μόρια μαλακά
<span class="lb" data-page="7.684" data-line="8" id="p7.684.8"></span>τέ ἐστι καὶ ὑγρὰ τοῖς τῶν ζώντων ὁμοίως, ἐπειδὴ τὸ περιεχόμενον
<span class="lb" data-page="7.684" data-line="9" id="p7.684.9"></span>ἐν αὐτοῖς ὑγρὸν, ὑφ’ οὗ πρώτως τρέφεται, σώζεται
<span class="lb" data-page="7.684" data-line="10" id="p7.684.10"></span>σύμπαν· οἱ δ’ ὑπὸ λιμοῦ διαφθαρέντες ἥκουσι μὲν
<span class="lb" data-page="7.684" data-line="11" id="p7.684.11"></span>ἐγγὺς τοῦ ὄντως μαρασμοῦ, καὶ διὰ τοῦτο μεμαράνθαι φήσομεν
<span class="lb" data-page="7.684" data-line="12" id="p7.684.12"></span>αὐτοὺς, ὅταν γε τῆς ἀκριβολογίας μηδέπω καιρὸς ᾖ,
<span class="lb" data-page="7.684" data-line="13" id="p7.684.13"></span>κατ’ ἀλήθειαν δ’ οὐκ ἐμαράνθησαν, ἢ οὐ πάντα γε τὰ μόρια
<span class="lb" data-page="7.684" data-line="14" id="p7.684.14"></span>τοῦ σώματος· ὁ δ’ ὄντως μαρασμὸς ὁμοίως μαραίνει
<span class="lb" data-page="7.684" data-line="15" id="p7.684.15"></span>πάντα, διότι καὶ τὰς ἀρχάς. ἔστι δ’ οὗτος ἐν μὲν ταῖς
<span class="lb" data-page="7.684" data-line="16" id="p7.684.16"></span>ἡλικίαις τὸ γῆρας, ἐν δὲ τοῖς παρὰ φύσιν ὁ μαρασμώδης
<span class="lb" data-page="7.684" data-line="17" id="p7.684.17"></span>πυρετός. ἑτέρα δέ τις ἀνάλογος γήρᾳ διάθεσις, ἣν οὐδὲν 
<span class="pb" data-page="7.685" id="p7.685"></span>
<span class="lb" data-page="7.685" data-line="1" id="p7.685.1"></span>
<span class="milestone ed2page" data-n="185" data-unit="ed2page" id="ed2page.185"></span>χεῖρον ὀνομάζειν ἐκ νόσου γῆρας, οὐ μὰ Δί’ οὔθ’ ὡς
<span class="lb" data-page="7.685" data-line="2" id="p7.685.2"></span>Φίλιππος, ὃς τὸν ἕνα μαρασμώδη πυρετὸν καλεῖ. οὐ γάρ
<span class="lb" data-page="7.685" data-line="3" id="p7.685.3"></span>ἐστιν ἡ τοιαύτη διάθεσις πυρετὸς, ἐν ᾗ ψυχροτέρα τοῦ κατὰ
<span class="lb" data-page="7.685" data-line="4" id="p7.685.4"></span>φύσιν ἡ καρδία γέγονεν. ὅτι δ’ οὕτως ἔχει κράσεως, οὐκ
<span class="lb" data-page="7.685" data-line="5" id="p7.685.5"></span>ἐλάχιστον γνώρισμα μικρὸς καὶ ἀραιὸς σφυγμὸς ἀποτελούμενος,
<span class="lb" data-page="7.685" data-line="6" id="p7.685.6"></span>ὡς καὶ αὐτὸς ὁ Φίλιππος γράφει· δέδεικται δὲ ἐν τῷ·
<span class="lb" data-page="7.685" data-line="7" id="p7.685.7"></span>περὶ σφυγμῶν ὁ τοιοῦτος σφυγμὸς ἐν ψύξει γινόμενος. ἀλλὰ
<span class="lb" data-page="7.685" data-line="8" id="p7.685.8"></span>καὶ ἡ ἀναπνοὴ τοῖς οὕτω διακειμένοις ὁμοίως φαίνεται τῷ
<span class="lb" data-page="7.685" data-line="9" id="p7.685.9"></span>σφυγμῷ μικρά τε ἅμα καὶ ἀραιὰ, καὶ διὰ πολλοῦ, τὴν ψύξιν
<span class="lb" data-page="7.685" data-line="10" id="p7.685.10"></span>ἐνδεικνυμένη καὶ αὕτη τῶν κατὰ τὴν καρδίαν, ὡς καὶ τοῦτ’
<span class="lb" data-page="7.685" data-line="11" id="p7.685.11"></span>ἐν τοῖς περὶ δυσπνοίας δέδεικται. οὐ μὴν οὐδ’ ἐκπνέουσι
<span class="lb" data-page="7.685" data-line="12" id="p7.685.12"></span>θερμὸν, ὅπερ ἀχώριστόν ἐστι καὶ αὐτὸ τοῦ κατεψύχθαι τὴν
<span class="lb" data-page="7.685" data-line="13" id="p7.685.13"></span>ἀρχὴν, ὥπερ γε τὸ ἐναντίον τοῦ θερμανθῆναι. πόθεν οὖν,
<span class="lb" data-page="7.685" data-line="14" id="p7.685.14"></span>ὅτι πυρέττουσιν; οὐδὲ γὰρ ὁ θώραξ αὐτῶν ἐστι θερμὸς,
<span class="lb" data-page="7.685" data-line="15" id="p7.685.15"></span>οὔτ’ οὖν κατὰ τὸ στέρνον, οὔθ’ ἑτέρωθι, οὔτ’ ἐν τῷ κατὰ
<span class="lb" data-page="7.685" data-line="16" id="p7.685.16"></span>μασχάλην τε καὶ τὰ κυρτὰ τῶν πλευρῶν, οὔτ’ ἄχρι ῥάχεως.
<span class="lb" data-page="7.685" data-line="17" id="p7.685.17"></span>ἀλλὰ ταῦτα μὲν ὁμολογεῖ καὶ ὁ Φίλιππος, ἔχειν δ’ αὐτῶν
<span class="lb" data-page="7.685" data-line="18" id="p7.685.18"></span>φησι τοὺς σφυγμοὺς τὸ σημεῖον τοῦ πυρετοῦ, τὴν σκληρότητα ﻿
<span class="pb" data-page="7.686" id="p7.686"></span>
<span class="lb" data-page="7.686" data-line="1" id="p7.686.1"></span>δηλονότι λέγων, ἣν ἀχώριστον ἔθετο σημεῖον ἁπάντων πυρετῶν
<span class="lb" data-page="7.686" data-line="2" id="p7.686.2"></span>Ἀρχιγένης. ἀλλ’ εἰ μὲν τὸν ὄντως λέγει σκληρὸν, ὑπάρχει
<span class="lb" data-page="7.686" data-line="3" id="p7.686.3"></span>μὲν τοῖς μαραινομένοις ἅπασι διὰ τὴν ξηρότητα τῶν ἀρτηριῶν,
<span class="lb" data-page="7.686" data-line="4" id="p7.686.4"></span>οὐ μὴν σημεῖόν ἐστι πυρετῶν· εἰ δ’ ὃν Ἀρχιγένης
<span class="lb" data-page="7.686" data-line="5" id="p7.686.5"></span>ἐκάλει σκληρὸν, ὄνομα μόνον φθεγγόμενος, οὐ μὴν ἔχων γε
<span class="lb" data-page="7.686" data-line="6" id="p7.686.6"></span>δεῖξαι πρᾶγμα καθ’ οὗ τοὔνομα φέρει, γέγραπται καὶ ἡμῖν
<span class="lb" data-page="7.686" data-line="7" id="p7.686.7"></span>περὶ αὐτοῦ πολλὰ κατὰ τὰς περὶ τῶν σφυγμῶν πραγματείας.
<span class="lb" data-page="7.686" data-line="8" id="p7.686.8"></span>τὸ μέν τοι γῆρας τὸ ἐκ νόσου, ψύξις ὂν ἅμα ξηρότητι,
<span class="lb" data-page="7.686" data-line="9" id="p7.686.9"></span>πυρετὸς οὐκ ἔστι, τὸ δὲ ἕτερον εἶδος, ὁ περιφρυγὴς ὀνομαζόμενος
<span class="lb" data-page="7.686" data-line="10" id="p7.686.10"></span>ὑπὸ τοῦ Φιλίππου μαρασμὸς, ὄντως ἐστὶ μαρασμὸς,
<span class="lb" data-page="7.686" data-line="11" id="p7.686.11"></span>ὥσπέρ γε καὶ ὁ συγκοπώδης. καί ἐστιν αὐτοῖς ὁ σφυγμὸς
<span class="lb" data-page="7.686" data-line="12" id="p7.686.12"></span>πυκνός τε καὶ μικρὸς, ἐπὶ μέρος δὲ τοῖς ἐν τῷ περιφρυγεῖ συμβαίνει
<span class="lb" data-page="7.686" data-line="13" id="p7.686.13"></span>θερμὰ ἐκφυσᾷν πνεύματα χαίνουσιν, ὡς ἄν τις εἰκάσειεν
<span class="lb" data-page="7.686" data-line="14" id="p7.686.14"></span>αὐτὸ τῇ καύσει. ἡ γένεσις δὲ, ὡς εἴρηται, τῷ περιφρυγεῖ
<span class="lb" data-page="7.686" data-line="15" id="p7.686.15"></span>μὲν ἐκ θερμότητος καὶ καυσωδεστάτων ἐστὶ πυρετῶν,
<span class="lb" data-page="7.686" data-line="16" id="p7.686.16"></span>καὶ μάλιστα ἐπὶ ξηρότητι τῆς ἕξεως· τῷ συγκοπώδει δὲ ἐπειδὰν
<span class="lb" data-page="7.686" data-line="17" id="p7.686.17"></span>ἐν συγκοπῇ γενηθέντες ἐκφεύγουσιν ἐν τῷ παραυτίκα τὸ 
<span class="pb" data-page="7.687" id="p7.687"></span>
<span class="lb" data-page="7.687" data-line="1" id="p7.687.1"></span>τοῦ κινδύνου σφοδρὸν, ὑπολείπεται δ’ αὐτοῖς τι τῆς συγκοπώδους
<span class="lb" data-page="7.687" data-line="2" id="p7.687.2"></span>διαθέσεως. ὁ δὲ ψυχρὸς μαρασμὸς ὁ τὴν τοῦ γήρως
<span class="lb" data-page="7.687" data-line="3" id="p7.687.3"></span>ἔχων διάθεσιν ἐκ μεταπτώσεως γίνεται πυρετῶν ψυχθέντων
<span class="lb" data-page="7.687" data-line="4" id="p7.687.4"></span>ὡς οὐ χρὴ, διά τε πόσεως ὕδατος ψυχροῦ, καὶ ὅσα καθ’ ὑποχονδρίου
<span class="lb" data-page="7.687" data-line="5" id="p7.687.5"></span>τε καὶ θώρακος ἐπιφερόμενα ἰάματα ψυκτήρια· τὸ
<span class="lb" data-page="7.687" data-line="6" id="p7.687.6"></span>δ’ ὡς οὐ χρὴ, διττόν ἐστι, ἤτοι γε ἀμετρότερον τοῖς ψύχουσι
<span class="lb" data-page="7.687" data-line="7" id="p7.687.7"></span>χρησάμενον, ἢ μὴ ἐπὶ προσήκοντι τῷ χρόνῳ. συμβαίη δ’
<span class="lb" data-page="7.687" data-line="8" id="p7.687.8"></span>ἄν ποτε καὶ κατ’ ἀμφοτέρας ἅμα τὰς αἰτίας συστῆναι τὸ
<span class="lb" data-page="7.687" data-line="9" id="p7.687.9"></span>πάθος. 
</p>
</section>
<section id="s6" title="Chapter 6">
<p>
<span class="lb" data-page="7.687" data-line="10" id="p7.687.10"></span>Ὅτι δὲ ἀδύνατον ἰάσασθαι μαρασμὸν, ὅταν
<span class="lb" data-page="7.687" data-line="11" id="p7.687.11"></span>ὄντως μαρασμὸς ᾖ, λέλεκται μέν που καὶ πρόσθεν, ἡνίκα
<span class="lb" data-page="7.687" data-line="12" id="p7.687.12"></span>περὶ τοῦ γήρως ἐγράφομεν, εἰρήσεται δὲ καὶ νῦν. συμβαίνει
<span class="lb" data-page="7.687" data-line="13" id="p7.687.13"></span>τι τοιοῦτον τοῖς οἰομένοις ἰᾶσθαι μαρασμὸν, οἷόν τι καὶ τοῖς
<span class="lb" data-page="7.687" data-line="14" id="p7.687.14"></span>ὑπειληφόσι τὴν εἰς τὰ πρόσω μετάστασιν τῶν <span class="milestone ed2page" data-n="186" data-unit="ed2page" id="ed2page.186"></span>καταμαρανθέντων
<span class="lb" data-page="7.687" data-line="15" id="p7.687.15"></span>κατὰ ῥάχιν σπονδύλων. ἐξ ὧν γὰρ ἑκάτεροι περὶ
<span class="lb" data-page="7.687" data-line="16" id="p7.687.16"></span>τὰς διαγνώσεις τῶν παθῶν ἐσφάλησαν, ἐκ τούτων ᾠήθησαν
<span class="lb" data-page="7.687" data-line="17" id="p7.687.17"></span>ἑαυτοὺς μέγιστα κατωρθωκέναι. καταλεπτυνθέντας μὲν γάρ 
<span class="pb" data-page="7.688" id="p7.688"></span>
<span class="lb" data-page="7.688" data-line="1" id="p7.688.1"></span>τινας ἰάσαντο, μαρανθέντας δὲ μηδένας. διττῆς δὲ οὔσης
<span class="lb" data-page="7.688" data-line="2" id="p7.688.2"></span>τῶν οὕτω λεπτυνθέντων τῆς διαθέσεως, ὑπὲρ ἑκατέρας ἰδίᾳ
<span class="lb" data-page="7.688" data-line="3" id="p7.688.3"></span>λεκτέον. γίνεται τοίνυν ἡ μὲν ἑτέρα τῶν κατισχνωθέντων
<span class="lb" data-page="7.688" data-line="4" id="p7.688.4"></span>διάθεσις, ἐπειδὰν ἥ τε ὑγρότης ἀπόλλυται τῶν στερεῶν σωμάτων,
<span class="lb" data-page="7.688" data-line="5" id="p7.688.5"></span>ἣν οἰκείαν αὐτῶν ἔφαμεν εἶναι τροφὴν, αἵ θ’ ἁπαλαὶ
<span class="lb" data-page="7.688" data-line="6" id="p7.688.6"></span>σάρκες συντακῶσιν· ἡ δ’ ἑτέρα τῶν σωμάτων αὐτῶν ἅπτεται
<span class="lb" data-page="7.688" data-line="7" id="p7.688.7"></span>τῶν στερεῶν, ἃ δὴ καὶ πρῶτά τε καὶ ὁμοιομερῆ προσαγορεύομεν.
<span class="lb" data-page="7.688" data-line="8" id="p7.688.8"></span>αὕτη μὲν οὖν ἐστιν ἡ ἀνίατος, ὥσπέρ γε καὶ
<span class="lb" data-page="7.688" data-line="9" id="p7.688.9"></span>τὸ γῆρας· ἡ δὲ ἑτέρα κινδυνώδης, οὐ μὴν τὸ πάμπαν
<span class="lb" data-page="7.688" data-line="10" id="p7.688.10"></span>γε ἀνίατος, ἐν μὲν τῷ κοινῷ γένει ταῖς ἄλλαις ἁπάσαις
<span class="lb" data-page="7.688" data-line="11" id="p7.688.11"></span>ἐστὶ, τῶν ἐναντίων τῷ πάθει δεομένη βοηθημάτων, οὐ μὴν
<span class="lb" data-page="7.688" data-line="12" id="p7.688.12"></span>ὡσαύτως γε ταῖς πλείσταις αὐτῶν ἀσφαλής. ὑγρανθῆναι μὲν
<span class="lb" data-page="7.688" data-line="13" id="p7.688.13"></span>γὰρ χρὴ τὰς τρεῖς διαθέσεις, καὶ τοῦτ’ αὐταῖς κοινὸν ἐπὶ
<span class="lb" data-page="7.688" data-line="14" id="p7.688.14"></span>κοινῇ τῇ ξηρότητι, θερμανθῆναι δεομένης τῆς μιᾶς, ἣν τῷ
<span class="lb" data-page="7.688" data-line="15" id="p7.688.15"></span>γήρᾳ προσεικάζομεν. ὥσπέρ γε καὶ ψύξαι μίαν, ἣν περιφρυγῆ
<span class="lb" data-page="7.688" data-line="16" id="p7.688.16"></span>μαρασμὸν ὀνομάζομεν. ἐπιμίκτου δέ πως ἰάσεως ὁ
<span class="lb" data-page="7.688" data-line="17" id="p7.688.17"></span>συγκοπώδης δεῖται μαρασμὸς, οὔτε γεγονὼς ἤδη, μεμνῆσθαι 
<span class="pb" data-page="7.689" id="p7.689"></span>
<span class="lb" data-page="7.689" data-line="1" id="p7.689.1"></span>γὰρ χρὴ τούτου διαπαντὸς, ἀλλ’ ἔτι γινόμενος, ἐκδαπανωμένης
<span class="lb" data-page="7.689" data-line="2" id="p7.689.2"></span>τῆς συμφύτου τοῖς στερεοῖς μορίοις ὑγρότητος.
<span class="lb" data-page="7.689" data-line="3" id="p7.689.3"></span>
<span class="milestone ed1page" data-n="377" data-unit="ed1page" id="ed1page.377"></span>οὗτοι μὲν οἱ σκοποὶ τῆς ἰάσεως. ὅπως δ’ ἄν τις εὕροι
<span class="lb" data-page="7.689" data-line="4" id="p7.689.4"></span>τὰς ὕλας τῶν βοηθημάτων, ἔτι τε σὺν· αὐτοῖς τὸν τρόπον
<span class="lb" data-page="7.689" data-line="5" id="p7.689.5"></span>τῆς χρήσεως, ἐφεξῆς ἂν εἴη σκεπτέον. ἄμεινον μὲν οὖν γεγράφθαι
<span class="lb" data-page="7.689" data-line="6" id="p7.689.6"></span>τῷ Φιλίππῳ, μὴ μόνον ὅσα γέγραπται κατὰ τὸ
<span class="lb" data-page="7.689" data-line="7" id="p7.689.7"></span>πρῶτον περὶ μαρασμοῦ βιβλίον ὑπέρ τε γενέσεως τοῦ πάθους
<span class="lb" data-page="7.689" data-line="8" id="p7.689.8"></span>καὶ τῆς κατ’ αὐτὸ διαφορᾶς διαγνώσεώς τε καὶ μεταπτώσεως,
<span class="lb" data-page="7.689" data-line="9" id="p7.689.9"></span>ἀλλὰ καὶ περὶ τῆς θεραπείας τι. νυνὶ δὲ ταύτην μὲν, ὡς ἔοικεν,
<span class="lb" data-page="7.689" data-line="10" id="p7.689.10"></span>οὐκ ἔφθασεν γράφειν. ζητήσας γοῦν ἐγὼ πάνυ πολλοῖς
<span class="lb" data-page="7.689" data-line="11" id="p7.689.11"></span>ἔτεσι τὸ περὶ μαρασμοῦ δεύτερον, οὔτ’ αὐτὸς εὗρον οὔτ’
<span class="lb" data-page="7.689" data-line="12" id="p7.689.12"></span>ἄλλῳ συνέτυχον ἀνεγνωκέναι ποτὲ φάσκοντι. κατὰ δὲ τὸ
<span class="lb" data-page="7.689" data-line="13" id="p7.689.13"></span>πρῶτον βιβλίον, ὅ τινες οὐδὲ πρῶτον ἐπιγράφουσιν, ἀλλ’
<span class="lb" data-page="7.689" data-line="14" id="p7.689.14"></span>ἁπλῶς περὶ μαρασμοῦ, διὰ τὸ μὴ φαίνεσθαι τὸ δεύτερον,
<span class="lb" data-page="7.689" data-line="15" id="p7.689.15"></span>ἐπεμνήσθη βαλανείου χρήσεως. οὐ μὴν ἀποδέχεται τοὺς χρωμένους
<span class="lb" data-page="7.689" data-line="16" id="p7.689.16"></span>ὡς βοηθήματι, βλάπτεσθαι νομίζων ὑπ’ αὐτοῦ τοὺς
<span class="lb" data-page="7.689" data-line="17" id="p7.689.17"></span>μαραινομένους· ἅτε δ’ ἐν παρέργῳ μνημονεύσας, οὔτ’
<span class="lb" data-page="7.689" data-line="18" id="p7.689.18"></span>ἐπεξῆλθεν οὔθ’, ὡς εἴωθεν, ἀκριβῶς ἐσκέψατο περὶ τοῦ 
<span class="pb" data-page="7.690" id="p7.690"></span>
<span class="lb" data-page="7.690" data-line="1" id="p7.690.1"></span>βοηθήματος. καίτοι γε φαίνεται ἐναργῶς ὑγραῖνον τοὺς κατεξηρασμένους,
<span class="lb" data-page="7.690" data-line="2" id="p7.690.2"></span>ὡς ἔνεστιν ἐπί τε τῶν ὁδοιπορησάντων ἐν
<span class="lb" data-page="7.690" data-line="3" id="p7.690.3"></span>ἡλίῳ θερινῷ, ἢ καὶ ἄλλως ὁπωσοῦν γυμνασαμένων ἢ ἐγκαυθέντων
<span class="lb" data-page="7.690" data-line="4" id="p7.690.4"></span>θεάσασθαι· τούτους τε γὰρ ἅπαντας ἔτι τε πρὸς αὐτοῖς
<span class="lb" data-page="7.690" data-line="5" id="p7.690.5"></span>ὅσοι διψώδεις εἰσὶν, ὑγροὺς καὶ ἀδίψους καθίστησί τε
<span class="lb" data-page="7.690" data-line="6" id="p7.690.6"></span>καὶ ἐργάζεται· φαίνεται δὲ καὶ τοὺς ἄλλους ὁπωσοῦν ἐξηρασμένους,
<span class="lb" data-page="7.690" data-line="7" id="p7.690.7"></span>ἢ ὑπὸ ἀγρυπνίας, ἢ φροντίδος, ἢ ἀφροδισίων, ἢ
<span class="lb" data-page="7.690" data-line="8" id="p7.690.8"></span>βρωμάτων, ἢ φαρμάκου ξηραίνοντος, ἢ θυμοῦ, πάντας ἐπιτέγγον
<span class="lb" data-page="7.690" data-line="9" id="p7.690.9"></span>τε καὶ ἀνακτώμενον. ἀλλά μοι δοκεῖ Φίλιππος ἐπὶ
<span class="lb" data-page="7.690" data-line="10" id="p7.690.10"></span>τῶν ἤδη ὄντως μεμαρασμένων κατεγνωκέναι βαλανείου, οὓς
<span class="lb" data-page="7.690" data-line="11" id="p7.690.11"></span>οὐδ’ ἄλλο οὐδὲν ἰᾶται, ὥστε με διχόθεν ἀποστῆναι τῆς γνώμης
<span class="lb" data-page="7.690" data-line="12" id="p7.690.12"></span>αὐτοῦ, ἐξ ὧν τε νομίζει τῶν ὄντως μαρανθέντων ἰάσασθαί
<span class="lb" data-page="7.690" data-line="13" id="p7.690.13"></span>τινας, ἐξ ὧν τε βαλανείου κατέγνωκεν. ἔνεστι γὰρ
<span class="lb" data-page="7.690" data-line="14" id="p7.690.14"></span>ἐναργῆ τῆς δυνάμεως αὐτοῦ λαβεῖν τὴν πεῖραν ἐπὶ τῶν μηδέπω
<span class="lb" data-page="7.690" data-line="15" id="p7.690.15"></span>τὸν ἀθεράπευτον νοσούντων μαρασμὸν, ὃν οὐδὲ μαρασμὸν
<span class="lb" data-page="7.690" data-line="16" id="p7.690.16"></span>ἄν τις ἴσως ἀκριβολογεῖσθαι βουλόμενος ὀνομάζοι.
<span class="lb" data-page="7.690" data-line="17" id="p7.690.17"></span>ἀλλ’ ἡμῖν γε ὀνομάτων οὐ μέλει, δυναμένοις ἑρμηνεῦσαι λόγου
<span class="lb" data-page="7.690" data-line="18" id="p7.690.18"></span>τὰ πράγματα σαφέστερον. 
</p>
</section>
<span class="pb" data-page="7.691" id="p7.691"></span>
<section id="s7" title="Chapter 7">
<p>
<span class="lb" data-page="7.691" data-line="1" id="p7.691.1"></span>
<span class="milestone ed2page" data-n="187" data-unit="ed2page" id="ed2page.187"></span>Οὐσῶν γὰρ τῶν πρώτων τε καὶ γενικωτάτων
<span class="lb" data-page="7.691" data-line="2" id="p7.691.2"></span>ἐν τοῖς πυρετοῖς διαφορῶν τριῶν, ἐξαίρομεν ἔν γε
<span class="lb" data-page="7.691" data-line="3" id="p7.691.3"></span>τῷ παρόντι τοὺς ἐφημέρους· ὁ δέ μοι λόγος ὑπέρ τε τῶν
<span class="lb" data-page="7.691" data-line="4" id="p7.691.4"></span>ἐπὶ χυμῶν γενήσεται καὶ τῶν ἑκτικῶν. τῶν μὲν οὖν ἐπὶ
<span class="lb" data-page="7.691" data-line="5" id="p7.691.5"></span>χυμοῖς σηπομένοις ἀναπτομένων πυρετῶν μετὰ τὴν πέψιν
<span class="lb" data-page="7.691" data-line="6" id="p7.691.6"></span>τῶν χυμῶν ἴαμα βαλανεῖόν ἐστι· τοῖς δὲ ἑκτικοῖς μόνοις μὲν
<span class="lb" data-page="7.691" data-line="7" id="p7.691.7"></span>συνισταμένοις χωρὶς ἐπιπλοκῆς τινος ἑτέρου πυρετοῦ πᾶς
<span class="lb" data-page="7.691" data-line="8" id="p7.691.8"></span>χρόνος ἐπιτήδειός ἐστι πρὸς λουτρόν· εἰ δὲ ἐπιπλέκοιτό τινι
<span class="lb" data-page="7.691" data-line="9" id="p7.691.9"></span>τῶν ἐπὶ χυμῶν, ὅταν ἐκεῖνοι πεφθῶσι. τοὺς δ’ αὐτοὺς χρὴ
<span class="lb" data-page="7.691" data-line="10" id="p7.691.10"></span>νομίζειν εἶναι καιροὺς ὡς ἔγγιστα καὶ δόσεως ψυχροῦ. ἀλλὰ
<span class="lb" data-page="7.691" data-line="11" id="p7.691.11"></span>τούτου μὲν ἡ ἀποτυχία μετὰ μεγάλης βλάβης γίνεται· βαλανείου
<span class="lb" data-page="7.691" data-line="12" id="p7.691.12"></span>δ’ ἀκίνδυνος ἡ χρῆσις ἐπὶ τῶν εἰρημένων πυρετῶν
<span class="lb" data-page="7.691" data-line="13" id="p7.691.13"></span>ἐστι, πλὴν εἴπου μὲν ὑποπτεύοις ἀσθένειαν δυνάμεως· καὶ
<span class="lb" data-page="7.691" data-line="14" id="p7.691.14"></span>ἡμεῖς γε πολλοὺς ἐθεραπεύσαμεν ἐπιδόξους μαρανθήσεσθαι
<span class="lb" data-page="7.691" data-line="15" id="p7.691.15"></span>διὰ τούτων βοηθημάτων. εἴρηται δ’ ἐν τῷ πρώτῳ περὶ διαφορᾶς
<span class="lb" data-page="7.691" data-line="16" id="p7.691.16"></span>πυρετῶν, ὅτι καὶ τῶν ἐφημέρων τινὲς κοινωνοῦσι τῷ
<span class="lb" data-page="7.691" data-line="17" id="p7.691.17"></span>γένει τῶν ἑκτικῶν, καὶ ὡς οὐκ ἔστιν ἐν τῇ πρώτῃ τῶν ἡμερῶν 
<span class="pb" data-page="7.692" id="p7.692"></span>
<span class="lb" data-page="7.692" data-line="1" id="p7.692.1"></span>ἀκριβῶς γνωρίζειν αὐτοὺς, ἀλλ’ ἤτοι περὶ τὴν δευτέραν,
<span class="lb" data-page="7.692" data-line="2" id="p7.692.2"></span>ἢ πάντως γε τὴν τρίτην· καὶ ὡς ἐπειδὰν πρῶτόν τις γνῷ,
<span class="lb" data-page="7.692" data-line="3" id="p7.692.3"></span>διδόναι τὸ ψυχρὸν ὕδωρ· ἀκινδυνότατον γὰρ ἐν τούτῳ τῷ
<span class="lb" data-page="7.692" data-line="4" id="p7.692.4"></span>καιρῷ, τῆς τε δυνάμεως ἐῤῥωμένης ἔτι καὶ δαψιλοῦς τοῦ
<span class="lb" data-page="7.692" data-line="5" id="p7.692.5"></span>αἵματος ἐν τῷ σώματι περιεχομένου. χρονίζοντες μὲν γὰρ
<span class="lb" data-page="7.692" data-line="6" id="p7.692.6"></span>ἀσθενεῖς γίνονται δυνάμει, ὀλίγον δ’ ἴσχουσι τὸ αἷμα. βλάπτονται
<span class="lb" data-page="7.692" data-line="7" id="p7.692.7"></span>τοιγαροῦν ὡς τὰ πολλὰ βλάβην διττὴν, μίαν μὲν
<span class="lb" data-page="7.692" data-line="8" id="p7.692.8"></span>τῷ πλήττεσθαί τε καὶ καταψύχεσθαί τινα τῶν μορίων ἐν τῇ
<span class="lb" data-page="7.692" data-line="9" id="p7.692.9"></span>πόσει τοῦ ψυχροῦ· ἑτέραν δὲ, ἐπειδὰν οἱ διδόντες αὐτοῖς τὸ
<span class="lb" data-page="7.692" data-line="10" id="p7.692.10"></span>ὕδωρ μὴ κρατήσαντες τοῦ συμμέτρου καταψύξωσιν οὐ μόνον
<span class="lb" data-page="7.692" data-line="11" id="p7.692.11"></span>ἄλλο τι μόριον, ἀλλὰ καὶ αὐτὸ τὸ τὴν ἀρχὴν ἔχον τῆς γενέσεως
<span class="lb" data-page="7.692" data-line="12" id="p7.692.12"></span>τοῦ πυρετοῦ. εἰ δὲ καὶ τὴν καρδίαν ἐπιπλέον ἐμψύξαιεν,
<span class="lb" data-page="7.692" data-line="13" id="p7.692.13"></span>εἰ μὲν ἔτι διαφυλάττει τὴν ἔμφυτον ἰκμάδα, κατάπτωσις γίνεται
<span class="lb" data-page="7.692" data-line="14" id="p7.692.14"></span>δυνάμει· εἰ δὲ ἤδη ξηροτέρα ὑπάρχουσα, ἡ τῷ γήρᾳ διάθεσις
<span class="lb" data-page="7.692" data-line="15" id="p7.692.15"></span>ἐοικυῖα διαδέξεται. κατὰ δὲ τὸν αὐτὸν καιρὸν ἐν ᾧ
<span class="lb" data-page="7.692" data-line="16" id="p7.692.16"></span>πρῶτα τὰ γνωρίσματα σαφῆ τῶν ἑκτικῶν πυρετῶν ἐστι, καὶ ἡ
<span class="lb" data-page="7.692" data-line="17" id="p7.692.17"></span>τῶν ἔξωθεν ἐπιτιθεμένων ψυχόντων φαρμάκων προσφορὰ
<span class="lb" data-page="7.692" data-line="18" id="p7.692.18"></span>χρήσιμος ὑπάρχει κατ’ αὐτῆς ἐπιτιθεμένων, ὡς ἂν εἴποι τις, 
<span class="pb" data-page="7.693" id="p7.693"></span>
<span class="lb" data-page="7.693" data-line="1" id="p7.693.1"></span>τῆς ἑστίας τοῦ πυρετοῦ, περὶ ἧς ὀλίγον ὕστερον ἀκριβῶς διοριοῦμεν.
<span class="lb" data-page="7.693" data-line="2" id="p7.693.2"></span>νυνὶ δὲ ἐπὶ τὸ βαλανεῖον ἐπάνειμι χρήσιμον ὑπάρχον
<span class="lb" data-page="7.693" data-line="3" id="p7.693.3"></span>ἐν ἅπασι τοῖς αὐχμώδεσι πυρετοῖς, ὅταν γε ἄλλο μηδὲν
<span class="lb" data-page="7.693" data-line="4" id="p7.693.4"></span>κωλύοι τῶν ἐπιπλεκομένων αὐτοῖς· χρησιμώτερον δ’ ἔστιν ὅτε
<span class="lb" data-page="7.693" data-line="5" id="p7.693.5"></span>καὶ τῶν ἐμψύχων φαρμάκων, ὅταν ἐπικρατῇ τὸ αὐχμῶδες
<span class="lb" data-page="7.693" data-line="6" id="p7.693.6"></span>ἤτοι καθ’ ὅλον τὸ ζῶον ἢ κατὰ τὴν ἑστίαν. λέγω δὲ ἑστίαν
<span class="lb" data-page="7.693" data-line="7" id="p7.693.7"></span>τοῦ πυρετοῦ τὸ μόριον ἐκεῖνο τοῦ ζώου τὸ πρῶτον ἀμέτρως
<span class="lb" data-page="7.693" data-line="8" id="p7.693.8"></span>θερμανθὲν τοῖς στερεοῖς μέρεσιν ἑαυτοῦ. πρώτη μὲν οὖν ἡ
<span class="lb" data-page="7.693" data-line="9" id="p7.693.9"></span>καρδία θερμοτέρα τοῦ προσήκοντος γενομένη τὸν ἑκτικὸν πυρετὸν
<span class="lb" data-page="7.693" data-line="10" id="p7.693.10"></span>ἐπιφέρει· ἐφεξῆς δὲ τὸ ἧπαρ οὐ καθ’ ἑαυτὸ μὲν, ὥσπερ
<span class="lb" data-page="7.693" data-line="11" id="p7.693.11"></span>ἡ καρδία, τῷ δὲ ἐκείνην ἄγειν εἰς συμπάθειαν, ἡνίκα τὸ τῆς
<span class="lb" data-page="7.693" data-line="12" id="p7.693.12"></span>καρδίας πάθος μὴ αὐτὸν τῆς αἰτίας ἐφέξει λόγον, ἀλλὰ τὰ
<span class="lb" data-page="7.693" data-line="13" id="p7.693.13"></span>τῶν γειτνιώντων αὐτῇ σωμάτων. ἑξῆς δὲ τούτοις ἐστὶν ἡ γαστὴρ,
<span class="lb" data-page="7.693" data-line="14" id="p7.693.14"></span>καὶ μετὰ ταύτην ὅσα δύναται συνεκθερμαίνειν ἑαυτοῖς
<span class="lb" data-page="7.693" data-line="15" id="p7.693.15"></span>τὴν καρδίαν. ὅσον μὲν οὖν ἐπὶ τῇ γειτνιάσει, μάλιστα πάντων
<span class="lb" data-page="7.693" data-line="16" id="p7.693.16"></span>ἐχρῆν τῷ πνεύμονι συνεκθερμαινομένην τὴν καρδίαν ἑκτικὸν
<span class="lb" data-page="7.693" data-line="17" id="p7.693.17"></span>
<span class="milestone ed2page" data-n="188" data-unit="ed2page" id="ed2page.188"></span>καὶ ξηρὸν ἐπιφέρειν πυρετὸν, ᾧ μαρασμὸς ἕπεται·
<span class="lb" data-page="7.693" data-line="18" id="p7.693.18"></span>οὐ μὴν φαίνεται γιγνόμενον, ἅμα μὲν ὅτι τὸ σπλάγχνον ὑγρὸν, 
<span class="pb" data-page="7.694" id="p7.694"></span>
<span class="lb" data-page="7.694" data-line="1" id="p7.694.1"></span>ἅμα δ’ ὅτι διὰ τῆς ἀναπνοῆς ψυχόμενον, οὐ ῥᾳδίως ἄν ποτε
<span class="lb" data-page="7.694" data-line="2" id="p7.694.2"></span>διάθεσις ὁμοίαν αἰτίαν κτήσεται. ὡς τὰ πολλὰ μὲν οὖν κατὰ
<span class="lb" data-page="7.694" data-line="3" id="p7.694.3"></span>τὰ λοιπὰ σπλάγχνα μετὰ χολώδους χυμοῦ συνίστασθαι πέφυκεν
<span class="lb" data-page="7.694" data-line="4" id="p7.694.4"></span>ὁ ἑκτικὸς πυρετὸς, ἀναποθέντος εἰς τὴν γαστέρα τοῦ πάσχοντος
<span class="lb" data-page="7.694" data-line="5" id="p7.694.5"></span>τόπου. καὶ διὰ τοῦτο καὶ ὁ Φίλιππος ἐρυσιπελατώδη
<span class="lb" data-page="7.694" data-line="6" id="p7.694.6"></span>διάθεσιν ἐν τῇ γαστρὶ γενέσθαι νομίζει κατὰ τοὺς
<span class="lb" data-page="7.694" data-line="7" id="p7.694.7"></span>πλείους τῶν μαραινόντων πυρετῶν. εἰ δὲ ἐν γαστρὶ, ἀναγκαῖον
<span class="lb" data-page="7.694" data-line="8" id="p7.694.8"></span>καὶ καθ’ ἧπαρ ὑπονοῆσαι τὴν αὐτὴν συνίστασθαι διάθεσιν,
<span class="lb" data-page="7.694" data-line="9" id="p7.694.9"></span>ἐφ’ οἷς σπλάγχνοις πάσχουσι μόνοις ἔοικέν ὁ Φίλιππος
<span class="lb" data-page="7.694" data-line="10" id="p7.694.10"></span>ἡγεῖσθαι γίνεσθαι μαρασμόν. ἐθεασάμην δ’ οὐκ ὀλιγάκις τινὰς,
<span class="lb" data-page="7.694" data-line="11" id="p7.694.11"></span>ἀπαθῶν ὑπαρχόντων τούτων, ἐν τῇ καρδίᾳ μαρανθέντας,
<span class="lb" data-page="7.694" data-line="12" id="p7.694.12"></span>ἧς οὐκ οἶδ’ ὅπως ἐπιλέλησται ὁ μὴ ἐφ’ ἥπατι καὶ γαστρὶ
<span class="lb" data-page="7.694" data-line="13" id="p7.694.13"></span>μόνοις πάσχουσιν ἐπιδεῖξαι δυνάμενος ὅπως γίνεται μαραίνων
<span class="lb" data-page="7.694" data-line="14" id="p7.694.14"></span>πυρετὸς ἄνευ τοῦ τῇ καρδίᾳ διαδοθῆναι τὸ πάθος. οὐ μόνον
<span class="lb" data-page="7.694" data-line="15" id="p7.694.15"></span>δὲ κατὰ τοῦτό μοι σφάλλεσθαι δοκεῖ, ἀλλὰ καὶ καθ’ ὅσον ἐπὶ
<span class="lb" data-page="7.694" data-line="16" id="p7.694.16"></span>τοῖς ἄλλοις μέρεσιν οὐχ ἡγεῖται συνίστασθαι μαρασμώδη πυρετόν.
<span class="lb" data-page="7.694" data-line="17" id="p7.694.17"></span>εἴτε γὰρ ἐρυσιπελατώδης διάθεσις μόνη κατὰ γαστρὸς 
<span class="pb" data-page="7.695" id="p7.695"></span>
<span class="lb" data-page="7.695" data-line="1" id="p7.695.1"></span>γεννηθεῖσα τὸν τοιοῦτον ἐπάγει πυρετὸν, εἴτε καὶ χωρὶς
<span class="lb" data-page="7.695" data-line="2" id="p7.695.2"></span>ταύτης ἔστιν ὅτε τὸ σῶμα αὐτὸ μόνον ἐκπυρωθὲν ἄνευ χολώδους
<span class="lb" data-page="7.695" data-line="3" id="p7.695.3"></span>ὑγρότητος, ἐγχωρεῖ καὶ κατ’ ἄλλό τι μέρος ὁμοίαν γίνεσθαι
<span class="lb" data-page="7.695" data-line="4" id="p7.695.4"></span>διάθεσιν· ἀλλ’ εἴπερ εἴη τὸ μόριον ἐκεῖνο τοιοῦτον, οἷον
<span class="lb" data-page="7.695" data-line="5" id="p7.695.5"></span>ἑαυτῷ συνεκθερμῆναι τὴν καρδίαν, ἀνάγκη πᾶσα πυρετὸν γεννῆσαι
<span class="lb" data-page="7.695" data-line="6" id="p7.695.6"></span>τὴν διάθεσιν αὐτοῦ, καὶ τοῦτον πάντως ἐν τῷ χρόνῳ
<span class="lb" data-page="7.695" data-line="7" id="p7.695.7"></span>γενόμενον ἑκτικὸν, εἰ μὴ λύοιτο, μαρασμὸν ἐπενεγκεῖν. ἄλλως
<span class="lb" data-page="7.695" data-line="8" id="p7.695.8"></span>τε ὅπερ εἶπον <span class="milestone ed1page" data-n="378" data-unit="ed1page" id="ed1page.378"></span>ἔμπροσθεν, οὐ περὶ τῶν ὀνομάτων σπουδάζειν
<span class="lb" data-page="7.695" data-line="9" id="p7.695.9"></span>προσήκει, ἀλλὰ τὰς ξηραινούσας ἁπάσας διαθέσεις τὸ
<span class="lb" data-page="7.695" data-line="10" id="p7.695.10"></span>σῶμα διαγινώσκειν τε ἅμα καὶ θεραπεύειν ὀρθῶς, ὧν ἐστι
<span class="lb" data-page="7.695" data-line="11" id="p7.695.11"></span>μία καὶ ἡ μετὰ πυρώδους θερμότητος, ἣν βαλανεῖον ὀνίνησιν
<span class="lb" data-page="7.695" data-line="12" id="p7.695.12"></span>διαπαντὸς, ὅταν αὕτη καθ’ ἑαυτὴν ὑπάρχῃ μόνη. γίνεται γὰρ,
<span class="lb" data-page="7.695" data-line="13" id="p7.695.13"></span>ὡς εἴρηται, ποτὲ σὺν ἐρυσιπελατώδει διαθέσει πυρετὸς ἑκτικός
<span class="lb" data-page="7.695" data-line="14" id="p7.695.14"></span>τε καὶ μαρασμώδης, καὶ δεῖται ψυχθῆναι πρότερον ἐδέσμασι τε
<span class="lb" data-page="7.695" data-line="15" id="p7.695.15"></span>καὶ πόμασι καὶ τοῖς ἔξωθεν ἐπιτιθεμένοις· ἀλλ’ αὐτὸς καθ’
<span class="lb" data-page="7.695" data-line="16" id="p7.695.16"></span>ἑαυτὸν ὁ τοιοῦτος πυρετὸς ἄμικτος ἑτέρῳ νοσήματι βαλανείου
<span class="lb" data-page="7.695" data-line="17" id="p7.695.17"></span>χρῄζει, καθάπερ καὶ αἱ ἄλλαι πᾶσαι ξηρότητες, εἴτε θερμαὶ τύχοιεν,
<span class="lb" data-page="7.695" data-line="18" id="p7.695.18"></span>εἴτε ψυχραί τινες οὖσαι. θαυμαστὸν γὰρ δὴ τοῦτο τοῖς ﻿
<span class="pb" data-page="7.696" id="p7.696"></span>
<span class="lb" data-page="7.696" data-line="1" id="p7.696.1"></span>βαλανείοις ὑπάρχει τὸ καὶ τὰς θερμὰς ξηρότητας ὀνίνασθαι
<span class="lb" data-page="7.696" data-line="2" id="p7.696.2"></span>καὶ τὰς ψυχρὰς, ὥσπερ γε καὶ τὸ διψώδεις μὲν ποιεῖν τοὺς μὴ
<span class="lb" data-page="7.696" data-line="3" id="p7.696.3"></span>διψῶντας, ἀδίψους δὲ τοὺς διψώδεις. ὅτι μὲν ἐργάζεται
<span class="lb" data-page="7.696" data-line="4" id="p7.696.4"></span>ταῦτα, καὶ χωρὶς λόγου παντὸς ἐναργῶς ὁρᾶται. φαίνονται
<span class="lb" data-page="7.696" data-line="5" id="p7.696.5"></span>γὰρ, ὡς εἴρηται πρόσθεν, ἐξ ἡλίου τε καὶ ὁδοιπορίας θερμαινόμενοί
<span class="lb" data-page="7.696" data-line="6" id="p7.696.6"></span>τε καὶ ξηραινόμενοι λουσάμενοι θαυμαστῶς ὅπως
<span class="lb" data-page="7.696" data-line="7" id="p7.696.7"></span>ὑγραινόμενοί τε καὶ ψυχόμενοι· καὶ τούτων οὐδὲν ἧττον οἱ ἐκ
<span class="lb" data-page="7.696" data-line="8" id="p7.696.8"></span>κρύους ἰσχυροῦ θερμανθῆναι δεόμενοι, τάχιστα καὶ οὗτοι
<span class="lb" data-page="7.696" data-line="9" id="p7.696.9"></span>θερμαινόμενοι. καὶ μέν γε καὶ οἱ ἐξ ὁδοιπορίας τε καὶ ἡλίου
<span class="lb" data-page="7.696" data-line="10" id="p7.696.10"></span>διψώδεις ἀδιψότεροι γίνονται, καὶ οἱ μὴ διψώδεις δὲ, λουσάμενοι
<span class="lb" data-page="7.696" data-line="11" id="p7.696.11"></span>διψῶσι. χρὴ δὲ τούτους μὲν πλεονάκις, ἐκείνους δὲ
<span class="lb" data-page="7.696" data-line="12" id="p7.696.12"></span>ἅπαξ λούσασθαι. ταυτὶ μὲν οὕτω φαίνεται γινόμενα, καὶ
<span class="lb" data-page="7.696" data-line="13" id="p7.696.13"></span>τὰς αἰτίας αὐτῶν ἐν ἑτέροις εἴπομεν. 
</p>
</section>
<section id="s8" title="Chapter 8">
<p>
<span class="lb" data-page="7.696" data-line="14" id="p7.696.14"></span>Ἐπὶ δὲ τὸ προκείμενον αὖθις ἰτέον, ὡς
<span class="lb" data-page="7.696" data-line="15" id="p7.696.15"></span>ἅπαντας τοὺς ἑκτικοὺς πυρετοὺς ὀνίνησι βαλανεῖον, ὅταν γε
<span class="lb" data-page="7.696" data-line="16" id="p7.696.16"></span>αὐτὸ <span class="milestone ed2page" data-n="189" data-unit="ed2page" id="ed2page.189"></span>τοῦτο μόνον ἑκτικοὶ τυγχάνουσιν ὄντες· ἂν δὲ
<span class="lb" data-page="7.696" data-line="17" id="p7.696.17"></span>ἐρυσίπελας, ἢ φλεγμονή τις, ἢ σηπόμενοι χυμοὶ καὶ ἔτι 
<span class="pb" data-page="7.697" id="p7.697"></span>
<span class="lb" data-page="7.697" data-line="1" id="p7.697.1"></span>ἄπεπτοι περιέχονται κατὰ τὸ σῶμα, διὰ ταῦτα βλαβῆναι συμβήσεται
<span class="lb" data-page="7.697" data-line="2" id="p7.697.2"></span>τοὺς νοσοῦντας, οὐ διὰ τὸν ἑκτικὸν πυρετόν. αὐτὸς
<span class="lb" data-page="7.697" data-line="3" id="p7.697.3"></span>μὲν γὰρ, ᾗ πυρετός ἐστι, διαπαντὸς ὑπό τε ψυχροῦ σβέννυται
<span class="lb" data-page="7.697" data-line="4" id="p7.697.4"></span>πόματος ὑπό τε βαλανείων ὀνίναται, διὰ δὲ τὰς ἐπιμιγνυμένας
<span class="lb" data-page="7.697" data-line="5" id="p7.697.5"></span>αὐτῷ διαθέσεις οἱ κάμνοντες βλάπτονται. τὰ
<span class="lb" data-page="7.697" data-line="6" id="p7.697.6"></span>μὲν δραστικώτατα τῶν βοηθημάτων, ὡς κωλῦσαι γενέσθαι
<span class="lb" data-page="7.697" data-line="7" id="p7.697.7"></span>μαρασμὸν, ταῦτά ἐστι, καὶ χρὴ παραλαμβάνειν αὐτὰ πάνυ
<span class="lb" data-page="7.697" data-line="8" id="p7.697.8"></span>θαῤῥούντως κατὰ τοὺς ἑκτικοὺς πυρετούς. εἰ δὲ ἐρυσιπελατώδης
<span class="lb" data-page="7.697" data-line="9" id="p7.697.9"></span>εἴη διάθεσις, ἀπέχεσθαι μὲν χρὴ βαλανείου τοπᾶν,
<span class="lb" data-page="7.697" data-line="10" id="p7.697.10"></span>ὕδατι δὲ ψυχρῷ κατὰ μὲν τὴν ἀκμὴν τοῦ νοσήματος χρηστέον
<span class="lb" data-page="7.697" data-line="11" id="p7.697.11"></span>ἀγωνιστικῶς, οὕτω δ’ ὀνομάζειν εἴωθεν, ὅταν ἀθρόον τε
<span class="lb" data-page="7.697" data-line="12" id="p7.697.12"></span>καὶ ψυχρότατον δῶμεν· ἐν ἀρχῇ δ’ οὐ χρηστέον, εἰ μὴ καταναγκασθείημεν
<span class="lb" data-page="7.697" data-line="13" id="p7.697.13"></span>ὑπὸ τοῦ κάμνοντος ἐν ἔθει τε ψυχροποσίας ὄντος,
<span class="lb" data-page="7.697" data-line="14" id="p7.697.14"></span>οὐ φέροντός τε τὸ δίψος, ἀλλ’ ἔξωθεν ἐπιτιθέναι χρὴ
<span class="lb" data-page="7.697" data-line="15" id="p7.697.15"></span>τὰ ψύχοντα, καὶ εἰ μηδὲν ἀνύῃ, καὶ εἴσω τοῦ σώματος ἀναγκάζειν
<span class="lb" data-page="7.697" data-line="16" id="p7.697.16"></span>λαμβάνειν. μάλιστα δ’ αὐτοῖς ἁρμόττουσιν αἱ ὑγραὶ
<span class="lb" data-page="7.697" data-line="17" id="p7.697.17"></span>καὶ νέαι θριδακίναι, πεπλύσθωσαν δὲ ἀκραιφνεῖ ψυχρῷ, μάλιστα
<span class="lb" data-page="7.697" data-line="18" id="p7.697.18"></span>μὲν οὕτω ληφθεῖσαι, δεηθέντος δέ ποτε τὴν ἀηδίαν τῆς 
<span class="pb" data-page="7.698" id="p7.698"></span>
<span class="lb" data-page="7.698" data-line="1" id="p7.698.1"></span>προσφορᾶς παραμυθήσασθαι τοῦ κάμνοντος, ὄξος ὕδατι ψυχρῷ
<span class="lb" data-page="7.698" data-line="2" id="p7.698.2"></span>μίξαντες συγχωρεῖν ἐν τούτῳ βάπτειν. ἔστω δὲ ἀκριβῶς
<span class="lb" data-page="7.698" data-line="3" id="p7.698.3"></span>ἀποκεχωρηκὸς ἁπάσης οἰνώδους ποιότητος τὸ ὄξος. ἔξωθεν
<span class="lb" data-page="7.698" data-line="4" id="p7.698.4"></span>δὲ καὶ αὐτὸς μὲν ὁ τῆς θριδακίνης χυλὸς ἐπιτήδειος, ἀλλὰ καὶ
<span class="lb" data-page="7.698" data-line="5" id="p7.698.5"></span>ἀειζώου καὶ σέρεως ὅσα τ’ ἄλλα ψύχοντα. κάλλιστον δ’ ᾧ
<span class="lb" data-page="7.698" data-line="6" id="p7.698.6"></span>μάλιστα χρώμεθα κατὰ καιρὸν, τῶν ὀμφάκων. ἐνθλίψαντες
<span class="lb" data-page="7.698" data-line="7" id="p7.698.7"></span>γὰρ αὐτῶν τὸ ὑγρὸν, ἐμβάλλομεν ὅλμῳ μετὰ τῶν ἀνδραχνῶν,
<span class="lb" data-page="7.698" data-line="8" id="p7.698.8"></span>εἶτα κόψαντες ἐκπιέζομεν, ἐνστήσαντες τότε ἀγγεῖον ὕδατι
<span class="lb" data-page="7.698" data-line="9" id="p7.698.9"></span>ψυχρῷ, κάλλιον δὲ εἰ καὶ χιόνος ἔχει τι. μίγνυμεν δὲ ἐπὶ
<span class="lb" data-page="7.698" data-line="10" id="p7.698.10"></span>τῆς χρήσεως ὀλίγον ἀλφίτου λευκοῦ, κᾄπειτα δεύσαντες εἰς
<span class="lb" data-page="7.698" data-line="11" id="p7.698.11"></span>ὀθόνιον δίπτυχον, ἐπιτείνομεν ἔξωθεν αὐτὸ κατὰ τῶν ὑποχονδρίων,
<span class="lb" data-page="7.698" data-line="12" id="p7.698.12"></span>οὐκ ἐῶντες χρονίζειν, ἀλλ’ ἐπειδὰν γένηται χλιαρὸν,
<span class="lb" data-page="7.698" data-line="13" id="p7.698.13"></span>αἴροντες μὲν τοῦτο, χρώμενοι δὲ ἑτέρῳ παραπλησίως, καὶ
<span class="lb" data-page="7.698" data-line="14" id="p7.698.14"></span>τοῦτο διαπαντὸς ἐκ διαδοχῆς ποιοῦντες, ἄχρις ἂν ὁ κάμνων
<span class="lb" data-page="7.698" data-line="15" id="p7.698.15"></span>αἰσθάνηται τοῦ βάθους ψυχόμενος, καὶ ἀδιψότερος γένηται.
<span class="lb" data-page="7.698" data-line="16" id="p7.698.16"></span>μίγνυμεν δὲ ἐνίοτε καὶ ἔλαιον ὀμφάκινον ἢ ῥόδινον,
<span class="lb" data-page="7.698" data-line="17" id="p7.698.17"></span>ἐπειδὰν μάλιστα καὶ φλεγμονῶδές τι καθ’ ὑποχονδρίου ᾖ. 
<span class="pb" data-page="7.699" id="p7.699"></span>
<span class="lb" data-page="7.699" data-line="1" id="p7.699.1"></span>τὰς μὲν οὖν ἐρυσιπελατώδεις διαθέσεις οὕτως ἐμψύχειν χρὴ,
<span class="lb" data-page="7.699" data-line="2" id="p7.699.2"></span>γινώσκειν δὲ ὡς εἴπερ εἴη τις τοιαύτη διάθεσις, τὸν πυρετὸν
<span class="lb" data-page="7.699" data-line="3" id="p7.699.3"></span>ἀκριβῶς ἑκτικὸν ἀδύνατον ὑπάρχειν. ἀκριβῶς δὲ ἑκτικός ἐστιν
<span class="lb" data-page="7.699" data-line="4" id="p7.699.4"></span>ὁ μηδεμίαν ἀρχὴν, ἢ ἐπίδοσιν, ἢ ἀκμὴν, ἢ παρακμὴν μερικοῦ
<span class="lb" data-page="7.699" data-line="5" id="p7.699.5"></span>παροξυσμοῦ ποιούμενος. εἴρηται δ’ ἐν τῷ περὶ τῆς διαφορᾶς
<span class="lb" data-page="7.699" data-line="6" id="p7.699.6"></span>τῶν πυρετῶν τά τ’ ἄλλα καὶ ὡς ἐπὶ ταῖς τροφαῖς μόναις
<span class="lb" data-page="7.699" data-line="7" id="p7.699.7"></span>ἀναζέουσιν οἱ ἑκτικοὶ πυρετοὶ, καθάπερ ἡ τίτανος ἐπιχυθέντος
<span class="lb" data-page="7.699" data-line="8" id="p7.699.8"></span>ὕδατος, ἀλλ’ ἀφαιρεθείσης γε τῆς τοιαύτης αὐξήσεως,
<span class="lb" data-page="7.699" data-line="9" id="p7.699.9"></span>ἴσοι διαμένουσιν ἀεί. εἰ δὲ καὶ παρεμπίπτει ποτὲ κᾂν βραχυτάτη
<span class="lb" data-page="7.699" data-line="10" id="p7.699.10"></span>τις αὔξησις ἢ ἐπισημασία, διασκέπτεσθαι, μήτις ἤτοι
<span class="lb" data-page="7.699" data-line="11" id="p7.699.11"></span>χυμῶν σηπεδὼν, ἢ τόπος ὁ πρῶτος πεπονθὼς ἕτερός ἔστι
<span class="lb" data-page="7.699" data-line="12" id="p7.699.12"></span>παρὰ τὴν καρδίαν, οὐδ’ αὐτὸς ἁπλῆν οὐδ’ ἑκτικὴν ἔχων διάθεσιν,
<span class="lb" data-page="7.699" data-line="13" id="p7.699.13"></span>ἀλλ’ ἤτοι φλεγμονώδη τινὰ, ἢ ἐρυσιπελατώδη. καὶ
<span class="lb" data-page="7.699" data-line="14" id="p7.699.14"></span>οὕτω τὴν θεραπείαν οἰκείαν ἐφαρμόττειν ταῖς διαθέσεσι. 
</p>
</section>
<section id="s9" title="Chapter 9">
<p>
<span class="lb" data-page="7.699" data-line="15" id="p7.699.15"></span>
<span class="milestone ed2page" data-n="190" data-unit="ed2page" id="ed2page.190"></span>Τοῦ μὲν οὖν περιφρυγοῦς μαρασμοῦ
<span class="lb" data-page="7.699" data-line="16" id="p7.699.16"></span>τὴν γένεσιν ἐκ τῶν καυσωδῶν πυρετῶν λαμβάνοντος ἡ κώλυσις
<span class="lb" data-page="7.699" data-line="17" id="p7.699.17"></span>ἐν τοῖς ψυκτηρίοις ἐστὶν ἰάμασιν, ἔξωθέν τε κατὰ τοῦ 
<span class="pb" data-page="7.700" id="p7.700"></span>
<span class="lb" data-page="7.700" data-line="1" id="p7.700.1"></span>πεπονθότος ἐπιτιθεμένοις, εἴσω τε τοῦ σώματος λαμβανομένοις.
<span class="lb" data-page="7.700" data-line="2" id="p7.700.2"></span>εἰ δ’ ἀποτελεσθείη γῆρας ἐκ νόσου, τὸ μὲν ἀκριβῶς
<span class="lb" data-page="7.700" data-line="3" id="p7.700.3"></span>ἤδη γεγονὸς ἀδύνατον ἰάσασθαι· τὸ δ’ οὔπω μὲν ἀπηκριβωμένον,
<span class="lb" data-page="7.700" data-line="4" id="p7.700.4"></span>ἐγγὺς δὲ ἧκον αὐτοῦ τῆς γενέσεως, ἕνα μὲν ἔχει τὸν
<span class="lb" data-page="7.700" data-line="5" id="p7.700.5"></span>τῆς ἰάσεως σκοπὸν, ὃν ἀνάληψίν τε καὶ ἀνάθρεψιν ὀνομάζομεν,
<span class="lb" data-page="7.700" data-line="6" id="p7.700.6"></span>ἐκ πολλῶν τε τῶν κατὰ μέρος ἐνεργειῶν, ἃ πολλά τε καὶ
<span class="lb" data-page="7.700" data-line="7" id="p7.700.7"></span>παμπόλλης ἀσφαλείας δεόμενα, ὑπὲρ ὧν εἰ λέγοιμι νῦν, ὁ
<span class="lb" data-page="7.700" data-line="8" id="p7.700.8"></span>λόγος ἄν μοι γένοιτο μήκιστος, εἴρηται δὲ ἱκανῶς ἐν τῇ τῆς
<span class="lb" data-page="7.700" data-line="9" id="p7.700.9"></span>θεραπευτικῆς μεθόδου πραγματείᾳ. νυνὶ δ’ ἀρκεῖ τό γε τοσοῦτον
<span class="lb" data-page="7.700" data-line="10" id="p7.700.10"></span>εἰπεῖν, ὡς τὰ ἐξηραμμένα τῶν σωμάτων στερεῶν ἰᾶται
<span class="lb" data-page="7.700" data-line="11" id="p7.700.11"></span>τροφή. δέδεικται δὲ ἐν τοῖς περὶ τῶν φυσικῶν δυνάμεων, ὡς
<span class="lb" data-page="7.700" data-line="12" id="p7.700.12"></span>οὐχ ἑαυτὴν ἡ τροφὴ ποδηγεῖ πρὸς ἅπαντα τὰ μέρη τοῦ σώματος,
<span class="lb" data-page="7.700" data-line="13" id="p7.700.13"></span>ἀλλ’ ὑπ’ αὐτῶν ἕλκεται τῶν τρέφεσθαι δυναμένων.
<span class="lb" data-page="7.700" data-line="14" id="p7.700.14"></span>ἄτονα δέ ἐστιν ἐν τοῖς μαρασμοῖς ταῦτα, καὶ ἕλκειν ἄῤῥωστα
<span class="lb" data-page="7.700" data-line="15" id="p7.700.15"></span>διὰ τὴν ξηρότητα, προσελθούσης δὲ καὶ ψύξεως ἐγγὺς ἤδη
<span class="lb" data-page="7.700" data-line="16" id="p7.700.16"></span>νεκρῶν τυγχάνει. χρὴ τοίνυν εὔελκτον εἶναι τὴν τροφὴν, ἵν’
<span class="lb" data-page="7.700" data-line="17" id="p7.700.17"></span>ὅπερ ἐνδεῖ τῇ ῥώμῃ τῶν ἑλκόντων, ἐκ τῆς κατὰ τὴν ὕλην ἐπιτηδειότητος ﻿
<span class="pb" data-page="7.701" id="p7.701"></span>
<span class="lb" data-page="7.701" data-line="1" id="p7.701.1"></span>ἀναπληρῶται. εὔελκτος δέ ἐστιν ἡ λεπτομερής τε
<span class="lb" data-page="7.701" data-line="2" id="p7.701.2"></span>καὶ φύσει θερμὴ, ἀλλ’ αὕτη γε τοὐπίπαν ἄτροφός ἐστιν. ἐπιδέδεικται
<span class="lb" data-page="7.701" data-line="3" id="p7.701.3"></span>γὰρ ὥστε τροφὴν μόνην ἀναγκαῖον παχεῖάν τε εἶναι
<span class="lb" data-page="7.701" data-line="4" id="p7.701.4"></span>καὶ γλίσχραν, ὡς ἂν μόνιμός τε καὶ δυσδιάπνευστος ᾖ, καὶ
<span class="lb" data-page="7.701" data-line="5" id="p7.701.5"></span>τοῖς τρεφομένοις σώμασιν ἑτοίμως ὁμοιῶται. μαχομένων γ’
<span class="lb" data-page="7.701" data-line="6" id="p7.701.6"></span>οὕτω τῶν σκοπῶν τούτων, ἀδύνατον μὲν εὐπορῆσαι τροφῆς
<span class="lb" data-page="7.701" data-line="7" id="p7.701.7"></span>ἀκριβῶς διασωζούσης ἀμφότερα· πειρατέον δὲ ὅμως κᾂν μετρίως
<span class="lb" data-page="7.701" data-line="8" id="p7.701.8"></span>ἑκάτερον ἐργάζεσθαι δυνάμενον ἐξευρεῖν. ἐμοὶ μὲν δὴ
<span class="lb" data-page="7.701" data-line="9" id="p7.701.9"></span>βέλτιον οὐδὲν εἰς τὰ τοιαῦτα γάλακτος εἶναι δοκεῖ, μάλιστα
<span class="lb" data-page="7.701" data-line="10" id="p7.701.10"></span>μὲν εἴ τις αὐτὸ ὑπομένει βδάλλειν ἐντιθέμενος τῷ στόματι γυναικεῖον
<span class="lb" data-page="7.701" data-line="11" id="p7.701.11"></span>τιτθὸν, ὥσπερ Εὐρυφῶν τε καὶ Ἡρόδικος ἐπὶ τῶν
<span class="lb" data-page="7.701" data-line="12" id="p7.701.12"></span>φθινόντων ἀξιοῦσιν· εἰ δὲ μὴ, ἀλλὰ τό γε τῆς ὄνου λαμβάνειν
<span class="lb" data-page="7.701" data-line="13" id="p7.701.13"></span>ἔτι θερμὸν, ἐλαχίστῳ χρόνῳ ὡμιληκὸς τῷ περιέχοντι.
<span class="lb" data-page="7.701" data-line="14" id="p7.701.14"></span>συμφέρει μὲν οὖν ὁ τοιοῦτος σκοπὸς τῶν τροφῶν <span class="milestone ed1page" data-n="379" data-unit="ed1page" id="ed1page.379"></span>οὐ
<span class="lb" data-page="7.701" data-line="15" id="p7.701.15"></span>μόνον τοῖς γήρᾳ παραπλησίαν ἔχουσι διάθεσιν, ἢ συγκοπώδεσι
<span class="lb" data-page="7.701" data-line="16" id="p7.701.16"></span>μαρασμοῖς, ἀλλὰ καὶ τοῖς περιφρυγέσιν ὑπὸ τοῦ Φιλίππου
<span class="lb" data-page="7.701" data-line="17" id="p7.701.17"></span>προσαγορευομένοις. χρηστέον δὲ ταῖς ὕλαις τῶν τροφῶν, 
<span class="pb" data-page="7.702" id="p7.702"></span>
<span class="lb" data-page="7.702" data-line="1" id="p7.702.1"></span>ἐπί γε τούτων, μὴ θερμαῖς, ὥσπερ ἐπὶ τοῦ γήρως, ἀλλὰ
<span class="lb" data-page="7.702" data-line="2" id="p7.702.2"></span>ψυχραῖς. ἐν τῷ μέσῳ δ’ ἀμφοῖν ἔστωσαν αἱ ταῖς συγκοπώδεσι
<span class="lb" data-page="7.702" data-line="3" id="p7.702.3"></span>διδόμεναι. γάλα μὲν οὖν καὶ πτισάνη καὶ χόνδρος
<span class="lb" data-page="7.702" data-line="4" id="p7.702.4"></span>ἐπὶ τῶν τριῶν διαθέσεων ἁρμόττουσιν. ἀλλὰ τοῦ χόνδρου
<span class="lb" data-page="7.702" data-line="5" id="p7.702.5"></span>μὲν, δι’ ὄξους ὁμοίως πτισάνῃ σκευαζομένου, πρὸς τὸ ῥᾴδιον
<span class="lb" data-page="7.702" data-line="6" id="p7.702.6"></span>ἀναδίδοσθαι. μέλι δὲ ἐν μὲν ταῖς ψυχραῖς διαθέσεσι ὠφελιμώτατον,
<span class="lb" data-page="7.702" data-line="7" id="p7.702.7"></span>ἐν δὲ ταῖς θερμαῖς βλαβερώτερον. οὕτως οὖν
<span class="lb" data-page="7.702" data-line="8" id="p7.702.8"></span>ἔχει κᾀπὶ τῶν ἐπιδόξων μαρανθήσεσθαι τοὺς εἰρημένους μαρασμούς.
<span class="lb" data-page="7.702" data-line="9" id="p7.702.9"></span>ἐναντιώτατον μὲν γὰρ τοῖς περιφρυγέσιν, ὠφελιμώτατον
<span class="lb" data-page="7.702" data-line="10" id="p7.702.10"></span>δὲ τοῖς τῶν γερόντων κινδυνεύουσιν ἴσχειν διάθεσιν.
<span class="lb" data-page="7.702" data-line="11" id="p7.702.11"></span>ἐν δὲ τοῖς συγκοπώδεσιν, εἰ μὴ κωλύοι τὰ τῆς γαστρὸς, ἑψῶντα
<span class="lb" data-page="7.702" data-line="12" id="p7.702.12"></span>διδόναι καθ’ ἑαυτό τε καὶ σὺν τοῖς ἄλλοις ἐδέσμασι. βαλανείου
<span class="lb" data-page="7.702" data-line="13" id="p7.702.13"></span>
<span class="milestone ed2page" data-n="191" data-unit="ed2page" id="ed2page.191"></span>δὲ χρῆσις εὔκαιρος εἴς τε τἄλλα τὰ προειρημένα
<span class="lb" data-page="7.702" data-line="14" id="p7.702.14"></span>καὶ εἰς τὰς ἀναδόσεις τῆς τροφῆς ἄριστον βοήθημα.
<span class="lb" data-page="7.702" data-line="15" id="p7.702.15"></span>παραλαμβάνειν δὲ αὐτὸς, πεπεμμένης ἤδη τῆς τροφῆς, οὐκ
<span class="lb" data-page="7.702" data-line="16" id="p7.702.16"></span>ἐπ’ ἐνδείᾳ μακροτέρᾳ. τῷ μὲν γὰρ ἀρτίως ἐδηδοκότι προσεισφερόμενον
<span class="lb" data-page="7.702" data-line="17" id="p7.702.17"></span>λουτρὸν ὠμῶν καὶ ἀπέπτων χυμῶν ἐμπίπλησι τὸ 
<span class="pb" data-page="7.703" id="p7.703"></span>
<span class="lb" data-page="7.703" data-line="1" id="p7.703.1"></span>σῶμα· τῷ δ’ ἐπ’ ἐνδείᾳ μακροτέρᾳ τὴν δύναμιν καθαιρεῖ.
<span class="lb" data-page="7.703" data-line="2" id="p7.703.2"></span>ἐν δὲ ταῖς ἄλλαις ἁπάσαις καταστάσεσι τοῦ σώματος, καὶ μάλιστα
<span class="lb" data-page="7.703" data-line="3" id="p7.703.3"></span>ἐν τῇ νῦν προειρημένῃ, πειρατέον, ὡς εἴρηται, λούειν
<span class="lb" data-page="7.703" data-line="4" id="p7.703.4"></span>ἐπὶ συμπεπληρωμένῃ τῇ πέψει. καὶ ἡ τοῦ οἴνου δὲ χρῆσις
<span class="lb" data-page="7.703" data-line="5" id="p7.703.5"></span>ἐπὶ μὲν τοῦ ψυχροῦ μαρασμοῦ μεγάλως ὠφέλιμος, ἐπὶ δὲ
<span class="lb" data-page="7.703" data-line="6" id="p7.703.6"></span>τοῦ περιφρυγοῦς φευκτέον· μέση δέ πώς ἐστιν ἐν τῇ συγκοπώδει,
<span class="lb" data-page="7.703" data-line="7" id="p7.703.7"></span>διότι καὶ ἡ διάθεσις αὕτη μέση τέ ἐστι καὶ μικτὴ,
<span class="lb" data-page="7.703" data-line="8" id="p7.703.8"></span>τὸ μέν τι ψύξεως ἔχουσα, τὸ δέ τι καὶ τοῦ πυρετοῦ διασώζουσα.
<span class="lb" data-page="7.703" data-line="9" id="p7.703.9"></span>μεταβαλλούσης δὲ τῆς τοιαύτης διαθέσεως πρὸς
<span class="lb" data-page="7.703" data-line="10" id="p7.703.10"></span>τἀναντία, ἐν μέρει ποτὲ μὲν κατάψυξίν τε καὶ ἀσφυξίαν
<span class="lb" data-page="7.703" data-line="11" id="p7.703.11"></span>φερούσης καὶ ἁπλῶς εἰπεῖν τὰ τῆς συγκοπῆς ἴδια, ποτέ
<span class="lb" data-page="7.703" data-line="12" id="p7.703.12"></span>δὲ θερμότητα καὶ σφυγμοὺς ὁμοίους τῷ περιφρυγεῖ, καὶ τὰ
<span class="lb" data-page="7.703" data-line="13" id="p7.703.13"></span>τῆς θεραπείας χρὴ συμμεταβάλλεσθαι κατὰ τὴν τῶν ἐπικρατούντων
<span class="lb" data-page="7.703" data-line="14" id="p7.703.14"></span>φύσιν, ἐν μὲν τοῖς συγκοπώδεσιν οἶνόν τε
<span class="lb" data-page="7.703" data-line="15" id="p7.703.15"></span>καὶ τροφὰς εὐκράτους διδόντων ἡμῶν, καὶ πιλούντων καὶ
<span class="lb" data-page="7.703" data-line="16" id="p7.703.16"></span>πυκνούντων τὸ σύμπαν σῶμα, ἐν δὲ τῷ περιφρυγεῖ
<span class="lb" data-page="7.703" data-line="17" id="p7.703.17"></span>τἀναντία. τὴν δὲ κατὰ μέρος ἁπάντων ἐπιδέξιον χρῆσιν 
<span class="pb" data-page="7.704" id="p7.704"></span>
<span class="lb" data-page="7.704" data-line="1" id="p7.704.1"></span>ὁ γεγυμνασμένος ἐν τοῖς τῆς θεραπευτικῆς μεθόδου γράμμασιν
<span class="lb" data-page="7.704" data-line="2" id="p7.704.2"></span>ἐξευρήσει. τουτὶ γὰρ τὸ βιβλίον οὐ τοῖς ἐπιτυχοῦσιν,
<span class="lb" data-page="7.704" data-line="3" id="p7.704.3"></span>ἀλλὰ τοῖς ἕξιν ἔχουσί τινα κατὰ τὴν τέχνην γέγραπται. 
</p>
</section>
</section>
</article>
