<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg043.1st1K-grc1.xml">De symptomatum differentiis</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg043.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Leipzig</span> : <span class="biblScope">7</span>, <span class="biblScope">3</span>, <span class="biblScope">7</span>, <span class="biblScope">42-84</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="7.42" id="p7.42"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΤΩΝ ΣΥΜΠΤΩΜΑΤΩΝ
<br/>ΔΙΑΦΟΡΑΣ ΒΙΒΛΙΟΝ.
</h1>
<p>
<span class="lb" data-page="7.42" data-line="1" id="p7.42.1"></span>Τίνα μέν ἐστι καὶ πόσα τὰ σύμπαντα νοσήματα
<span class="lb" data-page="7.42" data-line="2" id="p7.42.2"></span>κατ’ εἴδη τε καὶ γένη διαιρουμένοις, ἁπλᾶ τε καὶ
<span class="lb" data-page="7.42" data-line="3" id="p7.42.3"></span>σύνθετα, ὁπόσαι τε καθ’ ἕκαστον αὐτῶν αἰτίαι τῆς γενέσεως,
<span class="lb" data-page="7.42" data-line="4" id="p7.42.4"></span>ἐν ἑτέροις ὑπομνήμασι<span class="milestone ed2page" data-n="30" data-unit="ed2page" id="ed2page.30"></span> γέγραπται. λοιπὸν δ’ ἂν εἴη περὶ
<span class="lb" data-page="7.42" data-line="5" id="p7.42.5"></span>τῶν συμπτωμάτων διελθεῖν, ἵν’ ᾖ τέλειος ὁ περὶ πασῶν τῶν
<span class="lb" data-page="7.42" data-line="6" id="p7.42.6"></span>παρὰ φύσιν διαθέσεων λόγος. ἅπασα γὰρ οὖν διάθεσις
<span class="lb" data-page="7.42" data-line="7" id="p7.42.7"></span>σώματος ἐξισταμένη τοῦ κατὰ φύσιν ἤτοι νόσημά ἐστιν,
<span class="lb" data-page="7.42" data-line="8" id="p7.42.8"></span>ἢ αἰτία νοσήματος, ἢ σύμπτωμα νοσήματος. ὅπερ ἔνιοι 
<span class="pb" data-page="7.43" id="p7.43"></span>
<span class="lb" data-page="7.43" data-line="1" id="p7.43.1"></span>τῶν ἰατρῶν ἐπιγέννημα καλοῦσιν. ἀλλὰ τοῦτο μὲν οὐ πάνυ
<span class="lb" data-page="7.43" data-line="2" id="p7.43.2"></span>τι σύνηθές ἐστι τοῖς Ἕλλησι τοὔνομα, σύμπτωμα δὲ καὶ πάθημα
<span class="lb" data-page="7.43" data-line="3" id="p7.43.3"></span>καὶ πάθος ὀνομάζουσι συνήθως ἅπαντα τὰ τοιαῦτα.
<span class="lb" data-page="7.43" data-line="4" id="p7.43.4"></span>σημαίνεται μὴν οὐ πάντῃ ταυτὸν ἐκ τῶν ὀνομάτων, ἀλλ’ ὡς
<span class="lb" data-page="7.43" data-line="5" id="p7.43.5"></span>ἐγὼ νῦν διαιρήσω περὶ πάντων ἑξῆς τῶν παρακειμένων ἀλλήλοις
<span class="lb" data-page="7.43" data-line="6" id="p7.43.6"></span>κατὰ τόνδε τὸν τρόπον ἐπεξιών. ἡ μὲν δὴ νόσος εἴρηται,
<span class="lb" data-page="7.43" data-line="7" id="p7.43.7"></span>κατασκευή τις οὖσα παρὰ φύσιν, ὑφ’ ἧς ἐνέργεια βλάπτεται
<span class="lb" data-page="7.43" data-line="8" id="p7.43.8"></span>πρώτως. δῆλον δὲ ὡς εἰ καὶ διάθεσίν τινα εἴποιμεν παρὰ
<span class="lb" data-page="7.43" data-line="9" id="p7.43.9"></span>φύσιν, ὑφ’ ἧς ἐνέργεια βλάπτεται, ταυτὸν ἐροῦμεν. ἕκαστον
<span class="lb" data-page="7.43" data-line="10" id="p7.43.10"></span>γὰρ τῶν ὄντων διάκειται πως, εἴθ’ ὑγιεινὸν, ἄν τε νοσῶδες,
<span class="lb" data-page="7.43" data-line="11" id="p7.43.11"></span>ἄν τε μηδέτερον ὑπάρχῃ. παρὰ δὲ τὸ διακεῖσθαί πως τὸ τῆς
<span class="lb" data-page="7.43" data-line="12" id="p7.43.12"></span>διαθέσεως ὄνομα γέγονεν, εἰς ταύτην ἠγμένον τὴν χρῆσιν οὐχ
<span class="lb" data-page="7.43" data-line="13" id="p7.43.13"></span>ὑπὸ τῶν φιλοσόφων μόνων τῶν παλαιῶν, ἀλλὰ καὶ τῶν ἄλλων
<span class="lb" data-page="7.43" data-line="14" id="p7.43.14"></span>Ἑλλήνων. ἡ μὲν οὖν διάθεσις κοινὸν ἁπάντων, ὑγιαινόντων
<span class="lb" data-page="7.43" data-line="15" id="p7.43.15"></span>καὶ νοσούντων καὶ οὐδετέρως ἐχόντων. καὶ γὰρ
<span class="lb" data-page="7.43" data-line="16" id="p7.43.16"></span>καὶ μέλους καὶ ἁρμονίας καὶ λόγου καὶ λέξεως διάθεσις
<span class="lb" data-page="7.43" data-line="17" id="p7.43.17"></span>εἴρηται παρὰ τοῖς Ἕλλησιν. ἡ νόσος δὲ τὸ ἐναντίον τῇ ὑγείᾳ. 
<span class="pb" data-page="7.44" id="p7.44"></span>
<span class="lb" data-page="7.44" data-line="1" id="p7.44.1"></span>διαφέρει δ’ ἀμφοῖν τὸ πάθος τε καὶ πάθημα προσαγορευόμενον,
<span class="lb" data-page="7.44" data-line="2" id="p7.44.2"></span>ὥσπερ δὴ καὶ Πλάτων αὐτὸς διοριζόμενος ἔλεγε·
<span class="lb" data-page="7.44" data-line="3" id="p7.44.3"></span>πᾶν γὰρ ὅ τι περ ἂν πάσχῃ τις πάθος προσρητέον. ὅθεν, οἶμαι,
<span class="lb" data-page="7.44" data-line="4" id="p7.44.4"></span>καὶ τὰς τῶν αἰσθήσεων ἀλλοιώσεις παθήματα προσαγορεύει,
<span class="lb" data-page="7.44" data-line="5" id="p7.44.5"></span>κατὰ μὲν τὴν ὄψιν τὰς ἀπὸ λευκοῦ καὶ μέλανος
<span class="lb" data-page="7.44" data-line="6" id="p7.44.6"></span>καὶ ξανθοῦ καὶ τῶν ἄλλων χρωμάτων, κατὰ δὲ τὴν ἁφὴν
<span class="lb" data-page="7.44" data-line="7" id="p7.44.7"></span>τὰς ἀπὸ θερμοῦ καὶ ψυχροῦ καὶ ξηροῦ καὶ ὑγροῦ καὶ
<span class="lb" data-page="7.44" data-line="8" id="p7.44.8"></span>σκληροῦ καὶ μαλακοῦ καὶ τῶν τοιούτων ἁπάντων. οὕτω
<span class="lb" data-page="7.44" data-line="9" id="p7.44.9"></span>δὲ καὶ καθ’ ἑκάστην τῶν ἄλλων αἰσθήσεων. ὀνομάζει δὲ καὶ
<span class="lb" data-page="7.44" data-line="10" id="p7.44.10"></span>τὴν ἡδονὴν πάθημα, καὶ ὅλως ἅπασαν κίνησιν ἡντιναοῦν
<span class="lb" data-page="7.44" data-line="11" id="p7.44.11"></span>τὴν ὑφ’ ἑτέρου γινομένην ἐν ἑτέρῳ. ἡ μὲν γὰρ τοῦ ποιοῦντος
<span class="lb" data-page="7.44" data-line="12" id="p7.44.12"></span>κίνησις ἐνέργεια, πάθημα δὲ καὶ πάθος ἡ τοῦ διατιθεμένου
<span class="lb" data-page="7.44" data-line="13" id="p7.44.13"></span>πως ὑπ’ αὐτοῦ. καὶ γὰρ καθόλου τὸ διατίθεσθαί
<span class="lb" data-page="7.44" data-line="14" id="p7.44.14"></span>πως ταυτὸν τῷ πάσχειν ἐστί. καὶ διήνεγκε τῆς διαθέσεως τὸ
<span class="lb" data-page="7.44" data-line="15" id="p7.44.15"></span>πάθημα κινήσει· παυσαμένου γὰρ τοῦ ἀλλοιοῦντος, ἡ περὶ
<span class="lb" data-page="7.44" data-line="16" id="p7.44.16"></span>τὸ παθὸν ἀλλοίωσις ὑπομένουσα, διάθεσίς ἐστι τοῦ παθόντος.
<span class="lb" data-page="7.44" data-line="17" id="p7.44.17"></span>ὥστε ἐν αὐτῷ μὲν τῷ τρέπεσθαι καὶ μεταβάλλεσθαι
<span class="lb" data-page="7.44" data-line="18" id="p7.44.18"></span>καὶ ἀλλοιοῦσθαι καὶ κινεῖσθαι τὸ πάθος ἔχει τὴν γένεσιν,
<span class="lb" data-page="7.44" data-line="19" id="p7.44.19"></span>ἐν δὲ τῷ μένοντι καὶ σωζομένῳ περὶ τὸ ὑποκείμενον σῶμα 
<span class="pb" data-page="7.45" id="p7.45"></span>
<span class="lb" data-page="7.45" data-line="1" id="p7.45.1"></span>τὴν διάθεσιν. ἤδη δὲ μένουσαν διάθεσιν οἱ Ἕλληνες ὀνομάζουσι
<span class="lb" data-page="7.45" data-line="2" id="p7.45.2"></span>πάθος, ὥσπερ καὶ τὸ πεποιηκὸς, οὐκ ἔτι δὲ τὸ
<span class="lb" data-page="7.45" data-line="3" id="p7.45.3"></span>ποιοῦν, αἴτιον. καί τοί γε οὐδὲ τοῦτο ἁπλῶς αἴτιον οὔθ’
<span class="lb" data-page="7.45" data-line="4" id="p7.45.4"></span>ἡ μένουσα διάθεσις ἁπλῶς ἐστι πάθος, ἀλλὰ καὶ αὐτὴ κατά
<span class="lb" data-page="7.45" data-line="5" id="p7.45.5"></span>γε τὸν ἀκριβῆ λόγον γεγονὸς μὲν πάθος ἐστὶν, ὂν δὲ οὐκέτι.
<span class="lb" data-page="7.45" data-line="6" id="p7.45.6"></span>ὅτι δ’ οὕτως σύνηθες ὀνομάζειν τοῖς Ἕλλησιν ἐν τῇ τῶν
<span class="lb" data-page="7.45" data-line="7" id="p7.45.7"></span>ἰατρικῶν ὀνομάτων πραγματείᾳ δέδεικται. καὶ χρὴ μεμνημένους
<span class="lb" data-page="7.45" data-line="8" id="p7.45.8"></span>ὅπερ ἀεὶ λέγεται πρὸς ἡμῶν ὑπὲρ μὲν τῶν ὀνομάτων
<span class="lb" data-page="7.45" data-line="9" id="p7.45.9"></span>ὅτι τάχιστα συντίθεσθαι πρὸς ἀλλήλους, ἐπὶ δὲ τὰ πράγματα
<span class="lb" data-page="7.45" data-line="10" id="p7.45.10"></span>σπεύδειν αὐτὰ, καὶ διατρίβειν τε καὶ χρονίζειν ἐν ἐκείνοις.
<span class="lb" data-page="7.45" data-line="11" id="p7.45.11"></span>ἀλλ’ οἱ πλεῖστοι τῶν πεπαιδεῦσθαι φασκόντων ἔμπαλιν δρῶσιν,
<span class="lb" data-page="7.45" data-line="12" id="p7.45.12"></span>ἅπαντα κατατρίβοντες τὸν ἑαυτῶν βίον εἰς τὴν περὶ
<span class="lb" data-page="7.45" data-line="13" id="p7.45.13"></span>τῶν ὀνομάτων ἔριν, ὡς μηδέποτε δυνηθῆναι τοῦ τέλους τῆς
<span class="lb" data-page="7.45" data-line="14" id="p7.45.14"></span>τέχνης ἐφικέσθαι. τί δὴ οὖν χρὴ ποιεῖν τὸν ἀληθείας ἐραστήν;
<span class="lb" data-page="7.45" data-line="15" id="p7.45.15"></span>ἐπιδεικνύναι τὰ παραπλήσια ταῖς ἀλλήλων φύσεσι πράγματα,
<span class="lb" data-page="7.45" data-line="16" id="p7.45.16"></span>καὶ διὰ τοῦτο παρορώμενα, κᾄπειτα τίθεσθαι κατὰ τούτων
<span class="lb" data-page="7.45" data-line="17" id="p7.45.17"></span>τὰ ὀνόματα, μάλιστα μὲν, εἰ οἷός τε εἴη, τὰ συνηθέστατα
<span class="lb" data-page="7.45" data-line="18" id="p7.45.18"></span>τοῖς Ἕλλησιν· εἰ δ’ ἀγνοοίη <span class="milestone ed2page" data-n="31" data-unit="ed2page" id="ed2page.31"></span>ταῦτα, ποιεῖν ἴδια, 
<span class="pb" data-page="7.46" id="p7.46"></span>
<span class="lb" data-page="7.46" data-line="1" id="p7.46.1"></span>πρὸ πάντων δὲ καθ’ ἑκάστου πράγματος ἓν ὄνομα, ἵνα μήτε
<span class="lb" data-page="7.46" data-line="2" id="p7.46.2"></span>παρὰ τὴν ὁμωνυμίαν ἀσάφειά τις γένηται καὶ σοφίσματα
<span class="lb" data-page="7.46" data-line="3" id="p7.46.3"></span>συνίστηται κατὰ τὸν λόγον, μήτε παραλείπηταί τι πρᾶγμα·
<span class="lb" data-page="7.46" data-line="4" id="p7.46.4"></span>τὸ δ’ εἴτ’ ὀρθῶς, εἴτε οὐκ ὀρθῶς, εἴτε κυρίως, εἴτ’ ἀκύρως
<span class="lb" data-page="7.46" data-line="5" id="p7.46.5"></span>κεῖται τοὔνομα, κατὰ πολλὴν ἐπισκέπτεσθαι σχολὴν, ὅταν
<span class="lb" data-page="7.46" data-line="6" id="p7.46.6"></span>ἤδη τὰ πράγματα μεμαθηκότες ὑπάρχωμεν. ἐν γὰρ τῇ τούτων
<span class="lb" data-page="7.46" data-line="7" id="p7.46.7"></span>γνώσει τὸ κατορθοῦν ἐστιν, οὐκ ἐν τοῖς ὀνόμασιν.
<span class="lb" data-page="7.46" data-line="8" id="p7.46.8"></span>ἡμεῖς μὲν οὖν, ὡς ἔφην, τὰ συνήθη τε τοῖς Ἕλλησιν ὀνόματα
<span class="lb" data-page="7.46" data-line="9" id="p7.46.9"></span>τιθέμεθα καὶ τὰ παρακείμενα ἀλλήλοις πράγματα διοριζόμεθα,
<span class="lb" data-page="7.46" data-line="10" id="p7.46.10"></span>τοῖς δ’ ἄλλοις ὀνομάζειν μὲν ὡς ἂν ἐθέλωσι
<span class="lb" data-page="7.46" data-line="11" id="p7.46.11"></span>συγχωροῦμεν, ἀδιόριστον δέ τι πρᾶγμα παραλιπεῖν οὐ συγχωροῦμεν.
<span class="lb" data-page="7.46" data-line="12" id="p7.46.12"></span>ἐν αὐτοῖς γοῦν τούτοις τοῖς νῦν προκειμένοις
<span class="lb" data-page="7.46" data-line="13" id="p7.46.13"></span>ἡμῖν, ἐπειδὴ τὸ μὲν ἐν τῷ τρέπεσθαι καὶ μεταβάλλεσθαι τὸ
<span class="lb" data-page="7.46" data-line="14" id="p7.46.14"></span>σῶμα καὶ ὁπωσοῦν ἀλλοιοῦσθαι γινόμενον ἕτερόν ἐστι τοῦ
<span class="lb" data-page="7.46" data-line="15" id="p7.46.15"></span>γεγονότος ἤδη καὶ μένοντος, αὐτοῦ δὲ τοῦ γεγονότος τὸ μὲν
<span class="lb" data-page="7.46" data-line="16" id="p7.46.16"></span>ἐνεργείας τῆς κατὰ φύσιν ἐστὶ ποιητικὸν, τὸ δὲ βλαπτικὸν,
<span class="lb" data-page="7.46" data-line="17" id="p7.46.17"></span>τὸ μὲν ἐν τῷ γίνεσθαι τὸ εἶναι κεκτημένον ἐνέργειαν ἢ πάθος
<span class="lb" data-page="7.46" data-line="18" id="p7.46.18"></span>ὠνομάσαμεν, τὸ δ’ ἐν τῷ διαμένειν ἐπί τινα χρόνον ﻿
<span class="pb" data-page="7.47" id="p7.47"></span>
<span class="lb" data-page="7.47" data-line="1" id="p7.47.1"></span>ὑγείαν ἢ νόσον. ἐνεργείας δὲ διώρισται πάθος, ὡς ποιοῦν
<span class="lb" data-page="7.47" data-line="2" id="p7.47.2"></span>ποιουμένου καὶ νόσος ὑγείας, ὡς τὸ μὲν παρὰ φύσιν ὂν,
<span class="lb" data-page="7.47" data-line="3" id="p7.47.3"></span>τὸ δὲ κατὰ φύσιν. αὖθις οὖν αὐτῶν εἰπόντες ὅλους τοὺς
<span class="lb" data-page="7.47" data-line="4" id="p7.47.4"></span>λόγους, ἐχώμεθα τῶν ἐφεξῆς. ὑγεία μὲν οὖν ἐστι διάθεσις
<span class="lb" data-page="7.47" data-line="5" id="p7.47.5"></span>κατὰ φύσιν ἐνεργείας ποιητική. διαφέρει δ’ οὐδὲν, ὡς ἔφαμεν,
<span class="lb" data-page="7.47" data-line="6" id="p7.47.6"></span>εἴτε κατασκευὴν, ἢ διάθεσιν εἴποιμεν, εἴτε ποιητικὴν
<span class="lb" data-page="7.47" data-line="7" id="p7.47.7"></span>ἐνεργείας, εἴτ’ αἰτίαν ἐνεργείας. ὡσαύτως δὲ καὶ εἰ τὸ κατὰ
<span class="lb" data-page="7.47" data-line="8" id="p7.47.8"></span>φύσιν ἀφέλοιμεν, οὐδὲν διοίσει. συσσημαίνεται γὰρ ἐν τῷ
<span class="lb" data-page="7.47" data-line="9" id="p7.47.9"></span>λοιπῷ λόγῳ. οὕτω δὲ καὶ νόσος, ἡ παρὰ φύσιν κατασκευὴ
<span class="lb" data-page="7.47" data-line="10" id="p7.47.10"></span>τοῦ σώματος, καὶ αἰτία τοῦ βεβλάφθαι τὴν ἐνέργειαν. ἢ
<span class="lb" data-page="7.47" data-line="11" id="p7.47.11"></span>συντομώτερον οὕτως, νόσος ἐστὶ διάθεσις παρὰ φύσιν,
<span class="lb" data-page="7.47" data-line="12" id="p7.47.12"></span>ἐνεργείας ἐμποδιστική. πάθος δ’ ἐστὶν ἡ περὶ τὴν ὕλην
<span class="lb" data-page="7.47" data-line="13" id="p7.47.13"></span>ἀπὸ τοῦ δρῶντος κίνησις. αὕτη δὲ ἡ τοῦ δρῶντος κίνησις
<span class="lb" data-page="7.47" data-line="14" id="p7.47.14"></span>ἐνέργεια. τὸ δ’ ἐκ τῆς ἑαυτοῦ φύσεως εἰσφερόμενόν τινα
<span class="lb" data-page="7.47" data-line="15" id="p7.47.15"></span>τῷ γινομένῳ μοῖραν τῆς γενέσεως αἴτιον αὐτοῦ λέγεται.
<span class="lb" data-page="7.47" data-line="16" id="p7.47.16"></span>πλείω δ’ ἐστὶ ταῦτα κατὰ γένος· ἥ τε γὰρ ὕλη καὶ
<span class="lb" data-page="7.47" data-line="17" id="p7.47.17"></span>ἡ χρεία καὶ ὁ σκοπὸς καὶ τὸ ὄργανον καὶ τὸ ὅθεν ἡ
<span class="lb" data-page="7.47" data-line="18" id="p7.47.18"></span>ἀρχὴ τῆς κινήσεως. ἕκαστον γὰρ τούτων εἰσφέρεταί τινα 
<span class="pb" data-page="7.48" id="p7.48"></span>
<span class="lb" data-page="7.48" data-line="1" id="p7.48.1"></span>τῷ γενομένῳ συντέλειαν· τὰ δ’ οὐδὲν μὲν εἰσφερόμενα, μὴ
<span class="lb" data-page="7.48" data-line="2" id="p7.48.2"></span>χωριζόμενα δὲ τῶν εἰσφερομένων, τὸν ὧν οὐκ ἄνευ λόγον
<span class="lb" data-page="7.48" data-line="3" id="p7.48.3"></span>ἐπέχει. τούτων οὕτως ἐχόντων, ἐνδέχεταί τινα στίχον αἰτιῶν
<span class="lb" data-page="7.48" data-line="4" id="p7.48.4"></span>γενέσθαι πολλάκις ἀλλήλας διαδεχομένων, ὡς εἰ καὶ ψηφίδων
<span class="lb" data-page="7.48" data-line="5" id="p7.48.5"></span>ἐφεξῆς ἀλλήλαις κειμένων<span class="milestone ed1page" data-n="213" data-unit="ed1page" id="ed1page.213"></span> πλειόνων κινήσειέ τις τὴν
<span class="lb" data-page="7.48" data-line="6" id="p7.48.6"></span>πρώτην, αὕτη δὲ τὴν δευτέραν, κᾀκείνη τὴν τρίτην, καὶ
<span class="lb" data-page="7.48" data-line="7" id="p7.48.7"></span>οὕτω κατὰ τὸ ἑξῆς ἑκάστη τὴν μεθ’ ἑαυτήν. ἐν γὰρ τοῖς
<span class="lb" data-page="7.48" data-line="8" id="p7.48.8"></span>τοιούτοις ἅπασιν, εἰ μή τις διορίζοιτο τοῦ κατὰ συμβεβηκὸς
<span class="lb" data-page="7.48" data-line="9" id="p7.48.9"></span>ποιεῖν λεγομένου τὸ καθ’ ἑαυτὸ, πάμπολλά τε καὶ ἀτοπώτατα
<span class="lb" data-page="7.48" data-line="10" id="p7.48.10"></span>συμπεσεῖται τοῖς λόγοις ἁμαρτήματα. σημαίνει δὲ ταυτὸν
<span class="lb" data-page="7.48" data-line="11" id="p7.48.11"></span>τὸ μὲν καθ’ ἑαυτὸ τῷ πρώτως, κᾂν εἴ τινες τῶν ἀττικιζόντων
<span class="lb" data-page="7.48" data-line="12" id="p7.48.12"></span>φυλάττοιντο τοὔνομα, τὸ δὲ κατὰ συμβεβηκὸς τῷ
<span class="lb" data-page="7.48" data-line="13" id="p7.48.13"></span>δευτέρως. ὁ μὲν οὖν τὸν δάκτυλον προσενεγκὼν τῇ πρώτῃ
<span class="lb" data-page="7.48" data-line="14" id="p7.48.14"></span>ψηφῖδι πρώτως μὲν ταύτην ἐκίνησε, κατὰ συμβεβηκὸς δὲ καὶ
<span class="lb" data-page="7.48" data-line="15" id="p7.48.15"></span>δευτέρως τὴν ἐφεξῆς αὐτῇ, καὶ οὕτως ἤδη καὶ τὰς ἄλλας
<span class="lb" data-page="7.48" data-line="16" id="p7.48.16"></span>ἁπάσας. οὕτως δὲ καὶ ἡ πρώτη καθ’ ἑαυτὴν μὲν τὴν δευτέραν,
<span class="lb" data-page="7.48" data-line="17" id="p7.48.17"></span>κατὰ συμβεβηκὸς δὲ τὴν τρίτην καὶ τὰς ἄλλας τὰς
<span class="lb" data-page="7.48" data-line="18" id="p7.48.18"></span>ἐφεξῆς. καὶ ἡ δευτέρα δὲ κατὰ τὸν αὐτὸν λόγον πρώτως 
<span class="pb" data-page="7.49" id="p7.49"></span>
<span class="lb" data-page="7.49" data-line="1" id="p7.49.1"></span>μὲν τὴν τρίτην, δευτέρως δὲ τὴν τετάρτην καὶ τὴν πέμπτην
<span class="lb" data-page="7.49" data-line="2" id="p7.49.2"></span>καὶ τὰς ἐφεξῆς. εἰ δὲ ἀκριβέστερον ἔτι διαιρεῖσθαι βούλοιο,<span class="milestone ed2page" data-n="32" data-unit="ed2page" id="ed2page.32"></span>
<span class="lb" data-page="7.49" data-line="3" id="p7.49.3"></span>πρὸς γὰρ τὴν τῶν πραγμάτων ἀκρίβειαν οὕτω χρησιμώτερον,
<span class="lb" data-page="7.49" data-line="4" id="p7.49.4"></span>ἑκάστη τῶν ψηφίδων πρώτως μὲν κινεῖ τὴν ἐφεξῆς,
<span class="lb" data-page="7.49" data-line="5" id="p7.49.5"></span>δευτέρως δὲ τὴν μετ’ ἐκείνην, καὶ τρίτως τὴν ἔτι μετ’ ἐκείνην,
<span class="lb" data-page="7.49" data-line="6" id="p7.49.6"></span>καὶ τετάρτως τὴν ἐφεξῆς αὐτῇ. τούτων οὕτως ἐχόντων καὶ
<span class="lb" data-page="7.49" data-line="7" id="p7.49.7"></span>διωρισμένων, ἐπειδὴ τὸ νόσημα διάθεσίς τις ἦν παρὰ φύσιν
<span class="lb" data-page="7.49" data-line="8" id="p7.49.8"></span>τὴν ἐνέργειαν βλάπτουσα, τῆς νόσου δ’ αὐτῆς ἐνδέχεταί τινα
<span class="lb" data-page="7.49" data-line="9" id="p7.49.9"></span>προηγεῖσθαι διάθεσιν ἑτέραν, παρὰ φύσιν μὲν καὶ ταύτην,
<span class="lb" data-page="7.49" data-line="10" id="p7.49.10"></span>οὐ μὴν κατά γε τὸν ἑαυτῆς λόγον βλάπτουσαν τὴν ἐνέργειαν,
<span class="lb" data-page="7.49" data-line="11" id="p7.49.11"></span>ἀλλὰ διὰ μέσου τοῦ νοσήματος, τὴν τοιαύτην διάθεσιν οὐ
<span class="lb" data-page="7.49" data-line="12" id="p7.49.12"></span>νόσημα καλέσομεν, ἀλλ’ αἰτίαν προηγουμένην νοσήματος,
<span class="lb" data-page="7.49" data-line="13" id="p7.49.13"></span>ἀκριβῶς τε τὸν νοῦν ἐνταῦθα προσέξομεν τοῖς κᾀκείνην τὴν·
<span class="lb" data-page="7.49" data-line="14" id="p7.49.14"></span>διάθεσιν αἰτίαν εἶναι φάσκουσι τοῦ βλάπτεσθαι τὴν ἐνέργειαν.
<span class="lb" data-page="7.49" data-line="15" id="p7.49.15"></span>οὐδὲ γὰρ καθ’ ἑαυτὴν, οὐδὲ πρώτως, ἀλλὰ κατὰ
<span class="lb" data-page="7.49" data-line="16" id="p7.49.16"></span>συμβεβηκός τε καὶ δευτέρως ἐμποδίζεσθαί τε καὶ βλάπτεσθαι
<span class="lb" data-page="7.49" data-line="17" id="p7.49.17"></span>δι’ αὐτὴν ἐροῦμεν τὴν ἐνέργειαν, ὑπὸ δὲ τοῦ νοσήματος
<span class="lb" data-page="7.49" data-line="18" id="p7.49.18"></span>αὐτοῦ πρώτως τε καὶ κατὰ τὸν ἑαυτοῦ λόγον. ὅθεν κᾀν
<span class="lb" data-page="7.49" data-line="19" id="p7.49.19"></span>τῷ λέγειν διάθεσιν σώματος ἐμποδιστικὴν ἐνεργείας εἶναι 
<span class="pb" data-page="7.50" id="p7.50"></span>
<span class="lb" data-page="7.50" data-line="1" id="p7.50.1"></span>τὸ νόσημα τοῖς μὲν εὐθὺς ὑπακούουσιν, ὅτι πρώτως τε καὶ
<span class="lb" data-page="7.50" data-line="2" id="p7.50.2"></span>καθ’ ἑαυτὴν, αὐτάρκης ὁ λόγος· ὅσοι δ’ ἂν ἤτοι σκαιότερον,
<span class="lb" data-page="7.50" data-line="3" id="p7.50.3"></span>ἢ ἐριστικώτερον ἀκούωσι, προσθετέον αὐτοῖς καὶ τὸ
<span class="lb" data-page="7.50" data-line="4" id="p7.50.4"></span>πρώτως, ἵν’ ᾖ τοιοῦτος ὁ λόγος· νόσημά ἐστι διάθεσις σώματος
<span class="lb" data-page="7.50" data-line="5" id="p7.50.5"></span>ἐνεργείας τινὸς ἐμποδιστικὴ πρώτως. ὅσαι τοίνυν
<span class="lb" data-page="7.50" data-line="6" id="p7.50.6"></span>αὐτῆς προηγοῦνται διαθέσεις, οὔπω νοσήματα. κᾂν εἰ συμπίπτοιεν
<span class="lb" data-page="7.50" data-line="7" id="p7.50.7"></span>δέ τινες αὐταῖς ἕτεραι διαθέσεις οἷον σκιαί τινες
<span class="lb" data-page="7.50" data-line="8" id="p7.50.8"></span>παρακολουθοῦσαι, καὶ ταύτας οὐ νοσήματα καλέσομεν, ἀλλὰ
<span class="lb" data-page="7.50" data-line="9" id="p7.50.9"></span>συμπτώματα. καὶ ἡμῖν οὕτως οὐ πᾶν ὅ τι περ ἂν ᾖ παρὰ
<span class="lb" data-page="7.50" data-line="10" id="p7.50.10"></span>φύσιν ἐν τῷ σώματι, νόσημα εὐθὺς ἔσται κλητέον, ἀλλὰ τὸ
<span class="lb" data-page="7.50" data-line="11" id="p7.50.11"></span>πρώτως μὲν βλάπτον τὴν ἐνέργειαν, νόσημα, τὸ δὲ τούτου
<span class="lb" data-page="7.50" data-line="12" id="p7.50.12"></span>προηγούμενον, αἴτιον μὲν νοσήματος, οὔπω δὲ νόσημα. εἰ
<span class="lb" data-page="7.50" data-line="13" id="p7.50.13"></span>δ’ ἕποιτό τις ἄλλη τῷ νοσήματι περὶ τὸ σῶμα διάθεσις, αὕτη
<span class="lb" data-page="7.50" data-line="14" id="p7.50.14"></span>σύμπτωμα ὀνομασθήσεται. καὶ μὴν καὶ ἡ τῆς ἐνεργείας αὐτῆς
<span class="lb" data-page="7.50" data-line="15" id="p7.50.15"></span>βλάβη σύμπτωμά ἐστι τοῦ ζώου. πᾶν γὰρ ὅ τι περ ἂν
<span class="lb" data-page="7.50" data-line="16" id="p7.50.16"></span>παρὰ φύσιν συμβαίνῃ τῷ ζώῳ, σύμπτωμά ἐστι. παρὰ μὲν
<span class="lb" data-page="7.50" data-line="17" id="p7.50.17"></span>δὴ τοῖς Ἕλλησιν ἡ τῶν ὀνομάτων χρῆσις οὕτως ἔχει. μετατιθέναι
<span class="lb" data-page="7.50" data-line="18" id="p7.50.18"></span>δ’ ἔξεστι τῷ βουλομένῳ, μενόντων, ὥσπερ εἴρηται, τῶν 
<span class="pb" data-page="7.51" id="p7.51"></span>
<span class="lb" data-page="7.51" data-line="1" id="p7.51.1"></span>πραγμάτων, οἷον εὐθὺς εἰ μὴ βούλοιτο σύμπτωμα καλεῖν,
<span class="lb" data-page="7.51" data-line="2" id="p7.51.2"></span>ἀλλ’ ἐπιγέννημα. σύμπτωμα μὲν γὰρ εἶναι πᾶν ὅπερ ἂν συμβεβήκῃ
<span class="lb" data-page="7.51" data-line="3" id="p7.51.3"></span>τῷ ζώῳ παρὰ φύσιν, ἐπιγέννημα δὲ οὐ πᾶν, ἀλλὰ
<span class="lb" data-page="7.51" data-line="4" id="p7.51.4"></span>τὸ μόνοις τοῖς νοσήμασιν ἐξ ἀνάγκης ἑπόμενον. ἀλλ’ ἡμεῖς
<span class="lb" data-page="7.51" data-line="5" id="p7.51.5"></span>γ’, ὡς ἔφην, ἅπασαν μὲν ἀλλοίωσιν ἔτι γινομένην πάθος
<span class="lb" data-page="7.51" data-line="6" id="p7.51.6"></span>εἶναι, ἅπαντα δὲ τὰ παρὰ φύσιν ὑπάρχοντα τοῖς σώμασιν
<span class="lb" data-page="7.51" data-line="7" id="p7.51.7"></span>ὀνομάσομεν συμπτώματα. καὶ συμβήσεται ταυτὸν ἐνίοτε
<span class="lb" data-page="7.51" data-line="8" id="p7.51.8"></span>πρᾶγμα καὶ πάθος ὀνομάζεσθαι καὶ σύμπτωμα, τῶν σημαινομένων
<span class="lb" data-page="7.51" data-line="9" id="p7.51.9"></span>ἑκατέρων ὑπαρχόντων αὐτῷ κατ’ ἄλλον καὶ ἄλλον
<span class="lb" data-page="7.51" data-line="10" id="p7.51.10"></span>λόγον. οἷον αὐτίκα τὸ τρέμειν πάσχειν ἐστὶν, ὅτι καὶ
<span class="lb" data-page="7.51" data-line="11" id="p7.51.11"></span>ἀλλοιοῦσθαι καὶ κινεῖσθαι μὴ κατὰ τὴν οἰκείαν ἐνέργειαν
<span class="lb" data-page="7.51" data-line="12" id="p7.51.12"></span>συμβαίνει, καὶ πάθημά τε καὶ πάθος ὁ τρόμος, ὅτι καὶ
<span class="lb" data-page="7.51" data-line="13" id="p7.51.13"></span>ἀλλοίωσις ἡ τοιαύτη κίνησις· ἀλλὰ καὶ σύμπτωμα· παρὰ
<span class="lb" data-page="7.51" data-line="14" id="p7.51.14"></span>φύσιν γὰρ ἡ κίνησις. εἰ δέ γε ἀλλοίωσις ᾖ μόνον, ὥσπερ ἐν
<span class="lb" data-page="7.51" data-line="15" id="p7.51.15"></span>τῷ βλέπειν τε καὶ ἀκούειν καὶ ὀσφραίνεσθαι καὶ γεύεσθαι
<span class="lb" data-page="7.51" data-line="16" id="p7.51.16"></span>καὶ ἅπτεσθαι γίνοιτο, πάθος ἂν ὀνομαζέσθω μόνον, οὐκέτι δὲ
<span class="lb" data-page="7.51" data-line="17" id="p7.51.17"></span>σύμπτωμα. τὸ γάρ τοι τοῦ συμπτώματος ἴδιον αὐτὸ τοῦτ’
<span class="lb" data-page="7.51" data-line="18" id="p7.51.18"></span>ἔστι, τὸ παρὰ φύσιν. ὅθεν κᾀν ταῖς διαφοραῖς ἁπάσαις τοῦ ﻿
<span class="pb" data-page="7.52" id="p7.52"></span>
<span class="lb" data-page="7.52" data-line="1" id="p7.52.1"></span>κατὰ φύσιν ἐξαλλαττομέναις συνίσταται. καὶ γὰρ σχημάτων
<span class="lb" data-page="7.52" data-line="2" id="p7.52.2"></span>τῶν κατὰ φύσιν, καὶ χρωμάτων, καὶ μεγεθῶν, ἐνεργημάτων
<span class="lb" data-page="7.52" data-line="3" id="p7.52.3"></span>τε καὶ παθημάτων διαφθειρομένων γίνεται. καὶ οὗτός ἐστιν
<span class="lb" data-page="7.52" data-line="4" id="p7.52.4"></span>ἰδιαίτατος αὐτοῦ λόγος, ἐξάλλαξις τοῦ κατὰ φύσιν. τί δέ;
<span class="lb" data-page="7.52" data-line="5" id="p7.52.5"></span>οὐχὶ καὶ ἡ νόσος ἐξάλλαξις τοῦ κατὰ φύσιν; <span class="milestone ed2page" data-n="33" data-unit="ed2page" id="ed2page.33"></span>ἢ οὐχ
<span class="lb" data-page="7.52" data-line="6" id="p7.52.6"></span>ἁπλῶς ἐξάλλαξις, ἀλλ’ ἐξάλλαξίς τις, ἁπλῶς δὲ ἐξάλλαξις
<span class="lb" data-page="7.52" data-line="7" id="p7.52.7"></span>τὸ σύμπτωμα; τοῦ γὰρ ἐν ταῖς διαθέσεσι κατὰ φύσιν ἐξαλλαττομένου
<span class="lb" data-page="7.52" data-line="8" id="p7.52.8"></span>καὶ βλάπτοντος τὴν ἐνέργειαν ἡ νόσος γίνεται,
<span class="lb" data-page="7.52" data-line="9" id="p7.52.9"></span>καὶ δυοῖν τούτοιν ἐξ ἀνάγκης ἐδεῖτο πρὸς τὸ νόσος ὑπάρχειν,
<span class="lb" data-page="7.52" data-line="10" id="p7.52.10"></span>ἐν γένει μὲν εἶναι τῆς διαθέσεως, βλάπτειν δὲ τὴν ἐνέργειαν,
<span class="lb" data-page="7.52" data-line="11" id="p7.52.11"></span>ὧν οὐδέτερον ἀνάγκη παρεῖναι τῷ συμπτώματι. καὶ
<span class="lb" data-page="7.52" data-line="12" id="p7.52.12"></span>γὰρ εἰ μὴ διάθεσις εἴη, καὶ εἰ μὴ βλάπτοι γέ τινα ἐνέργειαν,
<span class="lb" data-page="7.52" data-line="13" id="p7.52.13"></span>ἀλλὰ αὐτῷ γε μόνῳ τῷ παρὰ φύσιν ἱκανῶς ὁρισθήσεται.
<span class="lb" data-page="7.52" data-line="14" id="p7.52.14"></span>νοσήματος μὲν δὴ ταύτῃ διήνεγκε, παθήματος δὲ τῷ τὸ
<span class="lb" data-page="7.52" data-line="15" id="p7.52.15"></span>μὲν ἐν κινήσει πάντως εἶναι τὸ πάθημα καὶ κατὰ φύσιν ἐνίοτε,
<span class="lb" data-page="7.52" data-line="16" id="p7.52.16"></span>τὸ σύμπτωμα δὲ οὐκ ἐν κινήσει μόνον, ἀλλὰ καὶ καθ’ ἕξιν
<span class="lb" data-page="7.52" data-line="17" id="p7.52.17"></span>τινὰ, καὶ πάντως παρὰ φύσιν. ἔσται δὴ πάθος μὲν ἡ περὶ
<span class="lb" data-page="7.52" data-line="18" id="p7.52.18"></span>τὴν ὕλην ἀλλοίωσις ἢ κίνησις ἔτι γινομένη, ἡ δ’ ὑπομένουσα, 
<span class="pb" data-page="7.53" id="p7.53"></span>
<span class="lb" data-page="7.53" data-line="1" id="p7.53.1"></span>διάθεσις, σύμπτωμα δὲ, πᾶν ὅ τι περ ἂν συμπίπτῃ τῷ ζώῳ
<span class="lb" data-page="7.53" data-line="2" id="p7.53.2"></span>παρὰ φύσιν. ὥστε καὶ ἡ νόσος ὑπὸ τὴν τοῦ γενικοῦ συμπτώματος
<span class="lb" data-page="7.53" data-line="3" id="p7.53.3"></span>ἀναχθήσεται προσηγορίαν. ἔστι γάρ πως καὶ αὕτη
<span class="lb" data-page="7.53" data-line="4" id="p7.53.4"></span>σύμπτωμα. καὶ μὲν δὴ καὶ τὰ προηγούμενα τῶν νόσων
<span class="lb" data-page="7.53" data-line="5" id="p7.53.5"></span>αἴτια τὰ κατ’ αὐτὸ τὸ σῶμα τοῦ ζώου συνιστάμενα τῇ τοῦ
<span class="lb" data-page="7.53" data-line="6" id="p7.53.6"></span>γενικοῦ συμπτώματος ὑποπέπτωκεν ἐννοίᾳ. 
</p>
</section>
<section id="s2" title="Chapter 2">
<p>
<span class="lb" data-page="7.53" data-line="7" id="p7.53.7"></span>Περὶ μὲν οὖν τούτων ἤδη λέλεκται, περὶ
<span class="lb" data-page="7.53" data-line="8" id="p7.53.8"></span>δὲ τῶν εἰδικῶν συμπτωμάτων ἐν τῷδε γράμματι πρόκειται
<span class="lb" data-page="7.53" data-line="9" id="p7.53.9"></span>διελθεῖν. ἔστι δὲ καὶ τούτων τριττὴ διαφορά· τὰ μὲν γὰρ
<span class="lb" data-page="7.53" data-line="10" id="p7.53.10"></span>διαθέσεις εἰσὶν αὐτοῦ τοῦ σώματος ἡμῶν· τὰ δὲ ἐνεργειῶν
<span class="lb" data-page="7.53" data-line="11" id="p7.53.11"></span>βλάβαι· τὰ δὲ ἀμφοτέραις ἑπόμενα, κατά τε τὴν ἀμετρίαν
<span class="lb" data-page="7.53" data-line="12" id="p7.53.12"></span>τῶν ἐκκρινομένων καὶ ἐπεχομένων καὶ τοὺς ἐν αὐτῷ τῷ ζώῳ
<span class="lb" data-page="7.53" data-line="13" id="p7.53.13"></span>συνισταμένους ψόφους, καὶ προσέτι τὰς ἄλλας ἁπάσας αἰσθητὰς
<span class="lb" data-page="7.53" data-line="14" id="p7.53.14"></span>διαφοράς. βλάβη δ’ ἀκουέσθω νῦν καὶ ἡ στέρησις.
<span class="lb" data-page="7.53" data-line="15" id="p7.53.15"></span>οὐ γὰρ ἡ δυσκινησία μόνον, οὐδὲ ἡ δυσαισθησία, βλάβαι
<span class="lb" data-page="7.53" data-line="16" id="p7.53.16"></span>τινὲς τῶν ἐνεργειῶν εἰσιν, ἀλλὰ καὶ ἡ ἀκινησία τε καὶ ἡ
<span class="lb" data-page="7.53" data-line="17" id="p7.53.17"></span>ἀναισθησία· κατὰ δὲ τὸν αὐτὸν τρόπον οὐδ’ ἡ δυσπεψία
<span class="lb" data-page="7.53" data-line="18" id="p7.53.18"></span>μόνον, ἀλλὰ καὶ ἡ ἀπεψία. ταυτὶ μὲν οὖν τὰ γένη τῶν 
<span class="pb" data-page="7.54" id="p7.54"></span>
<span class="lb" data-page="7.54" data-line="1" id="p7.54.1"></span>συμπτωμάτων, ἐν οἷς χρὴ σκοπεῖσθαι τὰς κατὰ μέρος διαφοράς·
<span class="lb" data-page="7.54" data-line="2" id="p7.54.2"></span>ἑξῆς δ’ ἂν εἴη προσῆκον ἕκαστον διελθεῖν τῷ λόγῳ,
<span class="lb" data-page="7.54" data-line="3" id="p7.54.3"></span>πρότερόν γε ἀναμνήσαντας, ὃ κᾀν τῷ περὶ τῆς τῶν νοσημάτων
<span class="lb" data-page="7.54" data-line="4" id="p7.54.4"></span>διαφορᾶς εἴπομεν, ὡς ὅσοι τὴν ὑγείαν οὐ διάθεσιν σώματος,
<span class="lb" data-page="7.54" data-line="5" id="p7.54.5"></span>ἀφ’ ἧς ἐνεργοῦμεν, ἀλλ’ αὐτὰς ἐνόμισαν εἶναι τὰς
<span class="lb" data-page="7.54" data-line="6" id="p7.54.6"></span>ἐνεργείας, ἣν ἡμεῖς νῦν ὑπὲρ τῆς τῶν ἐνεργειῶν βλάβης διδασκαλίαν
<span class="lb" data-page="7.54" data-line="7" id="p7.54.7"></span>ἐν τοῖς συμπτώμασι διέξιμεν, αὐτοὶ τῶν νοσημάτων
<span class="lb" data-page="7.54" data-line="8" id="p7.54.8"></span>ποιήσονται, καὶ διενεχθήσονται δηλονότι<span class="milestone ed1page" data-n="214" data-unit="ed1page" id="ed1page.214"></span> περὶ τῶν ὀνομάτων
<span class="lb" data-page="7.54" data-line="9" id="p7.54.9"></span>ἡμῖν μόνον, εἰ μηδὲν ἐν αὐτοῖς σφάλλοιντο τοῖς πράγμασιν.
<span class="lb" data-page="7.54" data-line="10" id="p7.54.10"></span>ἔστι δὲ, ὡς πολλάκις εἴρηται, τῶν τοιούτων ἁπασῶν
<span class="lb" data-page="7.54" data-line="11" id="p7.54.11"></span>διδασκαλιῶν τὰ σφάλματα παραλειπομένης τινὸς διαφορᾶς.
<span class="lb" data-page="7.54" data-line="12" id="p7.54.12"></span>ἐὰν οὖν ἁπάσας αὐτὰς διεξιόντες μὴ συμπτωμάτων,
<span class="lb" data-page="7.54" data-line="13" id="p7.54.13"></span>ἀλλὰ νοσημάτων εἶναι φάσκωσιν, ἐν ὀνόματι μόνῳ καὶ οὐκ
<span class="lb" data-page="7.54" data-line="14" id="p7.54.14"></span>ἐν πράγματι διαφωνήσουσιν ἡμῖν. λεκτέον οὖν ἤδη τὰς διαφορὰς
<span class="lb" data-page="7.54" data-line="15" id="p7.54.15"></span>ἐπ’ ἀρχὴν ἀναγαγόντας τὸν λόγον, ἐπειδὴ τὸ σύμπτωμα
<span class="lb" data-page="7.54" data-line="16" id="p7.54.16"></span>προσαγορεύεται γενικῶς μὲν ἅπαν ὅ τι περ ἂν συμβεβήκῃ
<span class="lb" data-page="7.54" data-line="17" id="p7.54.17"></span>τῷ ζώῳ παρὰ φύσιν, ὡς καὶ τὰ νοσήματα, καὶ τὰς
<span class="lb" data-page="7.54" data-line="18" id="p7.54.18"></span>αἰτίας αὐτῶν τὰς ἐν τῷ σώματι συνισταμένας· οὐ γὰρ δὴ 
<span class="pb" data-page="7.55" id="p7.55"></span>
<span class="lb" data-page="7.55" data-line="1" id="p7.55.1"></span>τάς γε προκαταρκτικὰς εἶναι συμπτώματα. καθ’ ἑτέραν δέ
<span class="lb" data-page="7.55" data-line="2" id="p7.55.2"></span>τινα καὶ οἷον ἰδικωτέραν ἔννοιαν, ἀφαιρεθέντων τῶν τε νοσημάτων
<span class="lb" data-page="7.55" data-line="3" id="p7.55.3"></span>καὶ τῶν αἰτίων, τὰ λοιπὰ πάντα τὰ παρὰ φύσιν
<span class="lb" data-page="7.55" data-line="4" id="p7.55.4"></span>ὀνομάζεται συμπτώματα. καὶ νῦν ἡμῖν ὑπὲρ τούτων πρόκειται
<span class="lb" data-page="7.55" data-line="5" id="p7.55.5"></span>λέγειν. 
</p>
</section>
<section id="s3" title="Chapter 3">
<p>
<span class="lb" data-page="7.55" data-line="6" id="p7.55.6"></span>
<span class="milestone ed2page" data-n="34" data-unit="ed2page" id="ed2page.34"></span>Ἀναμνησθέντας οὖν πρῶτον χρὴ τὸ
<span class="lb" data-page="7.55" data-line="7" id="p7.55.7"></span>τριττὸν τῆς φύσεως αὐτῶν οὕτω τέμνειν ἐφεξῆς ἅπαντα, τὴν
<span class="lb" data-page="7.55" data-line="8" id="p7.55.8"></span>ἀρχὴν ἀπὸ τῆς βλάβης τῶν ἐνεργειῶν ποιησαμένους. τμητέον
<span class="lb" data-page="7.55" data-line="9" id="p7.55.9"></span>δὴ ταύτην εἰς δύο τὰ πρῶτα γένη, διότι καὶ τῶν ἐνεργειῶν
<span class="lb" data-page="7.55" data-line="10" id="p7.55.10"></span>αὐτῶν δύο εἰσὶν αἱ πρῶται διαφοραί. αἱ μὲν γὰρ
<span class="lb" data-page="7.55" data-line="11" id="p7.55.11"></span>ψυχῆς, αἱ δὲ φύσεώς εἰσι. καὶ καλοῦνται διὰ τοῦτο ψυχικαὶ
<span class="lb" data-page="7.55" data-line="12" id="p7.55.12"></span>μὲν αἱ πρότεραι, φυσικαὶ δὲ αἱ δεύτεραι. αὖθις οὖν τὰς
<span class="lb" data-page="7.55" data-line="13" id="p7.55.13"></span>ψυχικὰς προτέρας τέμνοντες εἴς τε τὰς αἰσθητικὰς καὶ τὰς κινητικὰς
<span class="lb" data-page="7.55" data-line="14" id="p7.55.14"></span>καὶ τρίτας τὰς ἡγεμονικὰς, (οὐδὲν γὰρ χεῖρον οὕτως
<span class="lb" data-page="7.55" data-line="15" id="p7.55.15"></span>αὐτὰς ὀνομάσαι διδασκαλίας σαφοῦς ἕνεκα) καὶ πάλιν ἑκάστην
<span class="lb" data-page="7.55" data-line="16" id="p7.55.16"></span>τῶν εἰρημένων διαιροῦμεν εἰς τὰς ἐν αὐτῇ διαφοράς. ἡ μὲν
<span class="lb" data-page="7.55" data-line="17" id="p7.55.17"></span>οὖν αἰσθητικὴ τῆς ψυχῆς ἐνέργεια πέντε τὰς πάσας ἔχει διαφορὰς, 
<span class="pb" data-page="7.56" id="p7.56"></span>
<span class="lb" data-page="7.56" data-line="1" id="p7.56.1"></span>ὁρατὰς, καὶ ὀσφρητὰς, καὶ γευστὰς, καὶ ἀκουστὰς, καὶ
<span class="lb" data-page="7.56" data-line="2" id="p7.56.2"></span>ἁπτάς· ἡ δὲ κινητικὴ τὸ μὲν προσεχὲς ὄργανον ἓν ἔχει καὶ
<span class="lb" data-page="7.56" data-line="3" id="p7.56.3"></span>τὸν τρόπον αὐτοῦ τῆς κινήσεως ἕνα, (δέδεικται γὰρ οὕτως
<span class="lb" data-page="7.56" data-line="4" id="p7.56.4"></span>ἐν τοῖς περὶ μυῶν κινήσεως) ποικίλλεται δὲ ἐν τοῖς κατὰ
<span class="lb" data-page="7.56" data-line="5" id="p7.56.5"></span>μέρος ὀργάνοις, ὡς φαίνεσθαι πολυειδής. ἡ λοιπὴ δὲ ἐνέργεια
<span class="lb" data-page="7.56" data-line="6" id="p7.56.6"></span>τῆς ψυχῆς ἡ κατ’ αὐτὸ τὸ ἡγεμονικὸν εἴς τε τὸ φανταστικὸν
<span class="lb" data-page="7.56" data-line="7" id="p7.56.7"></span>καὶ διανοητικὸν καὶ μνημονευτικὸν διαιρεῖται. καὶ
<span class="lb" data-page="7.56" data-line="8" id="p7.56.8"></span>τοίνυν αἱ βλάβαι τῶν αἰσθητικῶν ἐνεργειῶν κοιναὶ μὲν ἁπασῶν
<span class="lb" data-page="7.56" data-line="9" id="p7.56.9"></span>ἀναισθησίαι τινές εἰσιν, ἢ δυσαισθησίαι, (καλῶ δὲ
<span class="lb" data-page="7.56" data-line="10" id="p7.56.10"></span>δυσαισθησίας μὲν ἁπάσας τὰς μοχθηρὰς αἰσθήσεις) κατὰ
<span class="lb" data-page="7.56" data-line="11" id="p7.56.11"></span>μέρος δὲ ἑκάστης ἐν ὀφθαλμοῖς μὲν τυφλότητές τε καὶ ἀμβλυωπίαι
<span class="lb" data-page="7.56" data-line="12" id="p7.56.12"></span>καὶ παροράσεις τινές· ἐν ὠσὶ δὲ κωφότητές τε καὶ
<span class="lb" data-page="7.56" data-line="13" id="p7.56.13"></span>βαρυηκοΐαι καὶ παρακούσεις τινές. οὕτω δὲ καὶ κατὰ τὴν
<span class="lb" data-page="7.56" data-line="14" id="p7.56.14"></span>γλῶτταν καὶ τὰς ῥῖνας καὶ τὴν ἁφὴν, εἰ καὶ μηδὲν ἴδιον ὄνομα
<span class="lb" data-page="7.56" data-line="15" id="p7.56.15"></span>κέκτηνται, ταῖς εἰρημέναις ἀνάλογον ἔχουσιν. ἢ γὰρ οὐδ’
<span class="lb" data-page="7.56" data-line="16" id="p7.56.16"></span>ὅλως αἰσθήσονται τῶν οἰκείων αἰσθητῶν, ἢ κακῶς. καὶ τὸ
<span class="lb" data-page="7.56" data-line="17" id="p7.56.17"></span>κακῶς τοῦτο διττὸν ἔσται, θάτερον μὲν ἀμυδρῶς, θάτερον
<span class="lb" data-page="7.56" data-line="18" id="p7.56.18"></span>δὲ παρατυπωτικῶς. ἴδιον δὲ ἐξαίρετον ἡ κατὰ τὴν ἁφὴν ﻿
<span class="pb" data-page="7.57" id="p7.57"></span>
<span class="lb" data-page="7.57" data-line="1" id="p7.57.1"></span>ἐνέργεια παρὰ τὰς ἄλλας αἰσθήσεις κέκτηται σύμπτωμα τὴν
<span class="lb" data-page="7.57" data-line="2" id="p7.57.2"></span>ὀδύνην, ἐγγινομένην μὲν καὶ ταῖς ἄλλαις αἰσθήσεσιν ἀπὸ
<span class="lb" data-page="7.57" data-line="3" id="p7.57.3"></span>τῶν ἔξωθεν οἰκείων αἰσθητῶν· ἐπὶ δέ γε ταύτης οὐκ ἀπὸ
<span class="lb" data-page="7.57" data-line="4" id="p7.57.4"></span>τῶν ἔξωθεν μόνον, ἀλλὰ καὶ πολὺ δὴ μᾶλλον ἀπὸ τῶν ἐν
<span class="lb" data-page="7.57" data-line="5" id="p7.57.5"></span>αὐτῷ τῷ σώματι διαθέσεων, καὶ πολλάκις γε οὕτως ἰσχυρῶς,
<span class="lb" data-page="7.57" data-line="6" id="p7.57.6"></span>ὥστ’ ἀποκτεῖναί τινας σφᾶς αὐτοὺς ὑπὸ τοῦ πόνου
<span class="lb" data-page="7.57" data-line="7" id="p7.57.7"></span>βιασθέντας. ἐγγίνεται μὲν οὖν καὶ τοῖς ὀφθαλμοῖς ὀδυνηρόν
<span class="lb" data-page="7.57" data-line="8" id="p7.57.8"></span>τι πάθος ὑπὸ φωτὸς λαμπροῦ, καὶ τοῖς ὠσὶν ὑπὸ μεγάλου
<span class="lb" data-page="7.57" data-line="9" id="p7.57.9"></span>τινὸς ἢ τραχέος ψόφου. καὶ δὴ καὶ κατὰ τὰς γεύσεις
<span class="lb" data-page="7.57" data-line="10" id="p7.57.10"></span>καὶ τὰς ὀσμὰς ἕτερα τοιαῦτα παθήματα συνίσταται λυπηρὰ,
<span class="lb" data-page="7.57" data-line="11" id="p7.57.11"></span>πρὸς τῶν ἰδίων αἰσθητῶν ἑκάστης τῶν αἰσθήσεων ὀδυνηρῶς
<span class="lb" data-page="7.57" data-line="12" id="p7.57.12"></span>διατιθεμένης. μέγισται δὲ ὀδύναι συμπίπτουσι τῇ τῆς ἁφῆς
<span class="lb" data-page="7.57" data-line="13" id="p7.57.13"></span>αἰσθήσει. καὶ γὰρ ὅσα διὰ φλεγμονὴν ὤτων, ἤ τινα ἄλλην
<span class="lb" data-page="7.57" data-line="14" id="p7.57.14"></span>ἐν αὐτοῖς διάθεσιν ἀλγοῦμεν ἰσχυρῶς, οὐ τῆς ἀκουστικῆς
<span class="lb" data-page="7.57" data-line="15" id="p7.57.15"></span>ἐστιν, ἀλλὰ τῆς ἁπτικῆς αἰσθήσεως ἴδια. κοινὴ γὰρ αὕτη
<span class="lb" data-page="7.57" data-line="16" id="p7.57.16"></span>πάντων αἰσθανομένων ὀργάνων, αἱ δ’ ἄλλαι τέτταρες ἑκάστου
<span class="lb" data-page="7.57" data-line="17" id="p7.57.17"></span>κατὰ μόνας. οὕτω δὲ κᾀν τοῖς ὀφθαλμοῖς πολλάκις
<span class="lb" data-page="7.57" data-line="18" id="p7.57.18"></span>ὀδύναι γίγνονται σφοδραὶ, τῆς ἐν αὐτοῖς ἁπτικῆς αἰσθήσεως
<span class="lb" data-page="7.57" data-line="19" id="p7.57.19"></span>ἀνιωμένης. ὥσπερ δὲ καὶ κατὰ τοὺς ὀδόντας ἐστὶ καὶ τὸ 
<span class="pb" data-page="7.58" id="p7.58"></span>
<span class="lb" data-page="7.58" data-line="1" id="p7.58.1"></span>κῶλον ἀλγήματα. καὶ μὲν δὴ καὶ τὸ κνηστιᾷν ἐκ τούτου
<span class="lb" data-page="7.58" data-line="2" id="p7.58.2"></span>τοῦ γένους ἐστὶ τῶν συμπτωμάτων. μὴ τοίνυν ἔτι ζήτει καθ’
<span class="lb" data-page="7.58" data-line="3" id="p7.58.3"></span>ἕκαστον μόριον ἴδιον ὄνομα τοιοῦτον, οἷον κεφαλαλγίας τε
<span class="lb" data-page="7.58" data-line="4" id="p7.58.4"></span>καὶ καρδιαλγίας καὶ ὠταλγίας· οὐ γὰρ εὑρήσεις κείμενον·
<span class="lb" data-page="7.58" data-line="5" id="p7.58.5"></span>ἀλλ’ ἀρκεῖ λόγῳ πάνθ’ ἑρμηνεύειν τὰ τοιαῦτα, κύστεως ἀλγήματα
<span class="lb" data-page="7.58" data-line="6" id="p7.58.6"></span>λέγοντα, ἀτὰρ καὶ νεφρῶν καὶ σπληνὸς καὶ γονάτων
<span class="lb" data-page="7.58" data-line="7" id="p7.58.7"></span>καὶ ποδὸς <span class="milestone ed2page" data-n="35" data-unit="ed2page" id="ed2page.35"></span>καὶ τῶν ἄλλων ὡσαύτως. τοιαῦτα
<span class="lb" data-page="7.58" data-line="8" id="p7.58.8"></span>μὲν δὴ καὶ τοσαῦτα τῶν αἰσθητικῶν ἐνεργειῶν τὰ συμπτώματα.
<span class="lb" data-page="7.58" data-line="9" id="p7.58.9"></span>καὶ πρὸς τούτοις ἔτι δύο ἐξαίρετα, τὸ μὲν ἀγρυπνία,
<span class="lb" data-page="7.58" data-line="10" id="p7.58.10"></span>τὸ δὲ κῶμα, κατ’ αὐτὸ τὸ πρῶτον αἰσθητικὸν, ὃ δὴ καὶ κοινὸν
<span class="lb" data-page="7.58" data-line="11" id="p7.58.11"></span>ἁπασῶν ἐστι τῶν αἰσθήσεων, συνιστάμενα. τῶν δ’ αὖ
<span class="lb" data-page="7.58" data-line="12" id="p7.58.12"></span>κινητικῶν ἐνεργειῶν ἀκινησία μὲν καὶ δυσκινησία τὰ πρῶτα
<span class="lb" data-page="7.58" data-line="13" id="p7.58.13"></span>συμπτώματα. δυσκινησίας δὲ τὸ μὲν ἀμυδρὰ καὶ ἄῤῥωστος
<span class="lb" data-page="7.58" data-line="14" id="p7.58.14"></span>κίνησις, τὸ δὲ μοχθηρά· καὶ τῆς μοχθηρᾶς ἡ μὲν τρομώδης,
<span class="lb" data-page="7.58" data-line="15" id="p7.58.15"></span>ἡ δὲ σπασμώδης, ἡ δὲ παλμώδης, ἡ δὲ κλονώδης. ἔνια δὲ
<span class="lb" data-page="7.58" data-line="16" id="p7.58.16"></span>τῶν εἰρημένων συμπτωμάτων, ἐπειδὰν ἐν ὅλῳ τῷ σώματι
<span class="lb" data-page="7.58" data-line="17" id="p7.58.17"></span>γένηται, διαφόρου τυγχάνει προσηγορίας, ὡς ἐμπροσθότονός
<span class="lb" data-page="7.58" data-line="18" id="p7.58.18"></span>τε καὶ ὀπισθότονος καὶ τέτανος. εἰ δὲ μὴ μόνον σπασμὸς 
<span class="pb" data-page="7.59" id="p7.59"></span>
<span class="lb" data-page="7.59" data-line="1" id="p7.59.1"></span>εἴη τοῦ παντὸς σώματος, ἀλλὰ καὶ τῶν ἡγεμονικῶν ἐνεργειῶν
<span class="lb" data-page="7.59" data-line="2" id="p7.59.2"></span>ἐπίσχεσις, ἐπιληψία τὸ τοιοῦτον προσαγορεύεται, καθάπερ
<span class="lb" data-page="7.59" data-line="3" id="p7.59.3"></span>γε καὶ ἀποπληξία ἡ παντὸς τοῦ σώματος παράλυσις ἅμα
<span class="lb" data-page="7.59" data-line="4" id="p7.59.4"></span>ταῖς ἡγεμονικαῖς ἐνεργείαις. αὗται μὲν αἱ τῶν κινητικῶν
<span class="lb" data-page="7.59" data-line="5" id="p7.59.5"></span>ἐνεργειῶν βλάβαι· εἰ δέ τις ἴδιον ἐξαίρετον ὄνομα οὐ κέκτηται,
<span class="lb" data-page="7.59" data-line="6" id="p7.59.6"></span>οὐ χρὴ τούτου χάριν ἐξαπατηθέντας οἰηθῆναι παραλελεῖφθαί
<span class="lb" data-page="7.59" data-line="7" id="p7.59.7"></span>τι σύμπτωμα, καθάπερ οὐδὲ τὴν ἄπνοιάν τε καὶ
<span class="lb" data-page="7.59" data-line="8" id="p7.59.8"></span>δύσπνοιαν, ἢ τὴν ἰσχουρίαν τε καὶ δυσουρίαν, ἢ τὴν ἀφωνίαν
<span class="lb" data-page="7.59" data-line="9" id="p7.59.9"></span>τε καὶ κακοφωνίαν καὶ δυσφωνίαν, ἀλλὰ χρὴ τὰ τοιαῦτα
<span class="lb" data-page="7.59" data-line="10" id="p7.59.10"></span>πάντα αὐτὸν τὸν ἰατρὸν ἐξευρίσκειν καθ’ ἑκάστην ἐνέργειαν
<span class="lb" data-page="7.59" data-line="11" id="p7.59.11"></span>ψυχικὴν, ὥσπέρ γε καὶ τὰς καθ’ ἕκαστον αὐτῶν διαφορὰς,
<span class="lb" data-page="7.59" data-line="12" id="p7.59.12"></span>οἷον εἰ τύχοι τῆς δυσπνοίας ἑνὸς οὔσης συμπτώματος
<span class="lb" data-page="7.59" data-line="13" id="p7.59.13"></span>ἔργου ψυχικοῦ, τῆς ἀναπνοῆς, αἱ πᾶσαι πόσαι γίνονται διαφοραὶ,
<span class="lb" data-page="7.59" data-line="14" id="p7.59.14"></span>καθάπερ ἐν τῷ περὶ δυσπνοίας ἐδείξαμεν· ἢ τῆς κακοφωνίας
<span class="lb" data-page="7.59" data-line="15" id="p7.59.15"></span>αἱ κατὰ μέρος πόσαι διαφοραὶ, καθάπερ ἐν τοῖς
<span class="lb" data-page="7.59" data-line="16" id="p7.59.16"></span>περὶ φωνῆς διῄρηται. πολλαχόθι δὲ καὶ ἀπορήσειεν ἄν τις
<span class="lb" data-page="7.59" data-line="17" id="p7.59.17"></span>ἐκ ποίου γένους ἐστὶ τὸ σύμπτωμα, καθάπερ ἐπὶ τοῦ
<span class="lb" data-page="7.59" data-line="18" id="p7.59.18"></span>σκορδινᾶσθαι καὶ χασμᾶσθαι καὶ πτάρνυσθαι καὶ βήττειν. 
<span class="pb" data-page="7.60" id="p7.60"></span>
<span class="lb" data-page="7.60" data-line="1" id="p7.60.1"></span>ἀλλὰ περὶ μὲν τῶν τοιούτων ἁπάντων ἐπὶ πλέον ἐν τῷ μετὰ
<span class="lb" data-page="7.60" data-line="2" id="p7.60.2"></span>ταῦτα λόγῳ τῷ περὶ τῶν ἐν τοῖς συμπτώμασιν αἰτιῶν εἰρήσεται.
<span class="lb" data-page="7.60" data-line="3" id="p7.60.3"></span>ἐφεξῆς δ’ ἂν εἴη τὰς τῶν ἡγεμονικῶν ἐνεργειῶν βλάβας
<span class="lb" data-page="7.60" data-line="4" id="p7.60.4"></span>διελθεῖν, καὶ πρώτης γε τῆς φανταστικῆς. ἔστι δὲ καὶ
<span class="lb" data-page="7.60" data-line="5" id="p7.60.5"></span>ταύτης τὸ μὲν οἷον παράλυσίς τις, ὃ δὴ κάρος καὶ κατάληψις
<span class="lb" data-page="7.60" data-line="6" id="p7.60.6"></span>ὀνομάζεται, τὸ δὲ οἷον μοχθηρά τις ἢ πλημμελὴς κίνησις,
<span class="lb" data-page="7.60" data-line="7" id="p7.60.7"></span>ὅπερ δὴ παραφροσύνη καλεῖται, τὸ δὲ οἷον ἐλλιπὴς καὶ ἄτονος,
<span class="lb" data-page="7.60" data-line="8" id="p7.60.8"></span>ὡς ἐν κώμασί τε καὶ ληθάργοις. καὶ μέν γε καὶ αὐτῆς
<span class="lb" data-page="7.60" data-line="9" id="p7.60.9"></span>τῆς διανοητικῆς ἐνεργείας ἡ μὲν οἷον παράλυσις, ἄνοια, ἡ δ’
<span class="lb" data-page="7.60" data-line="10" id="p7.60.10"></span>οἷον ἐλλιπὴς κίνησις, μωρία τε καὶ μώρωσις, ἡ δ’ οἷον
<span class="lb" data-page="7.60" data-line="11" id="p7.60.11"></span>πλημμελὴς, παραφροσύνη καλεῖται. τὰ πολλὰ μὲν γὰρ ἐπ’
<span class="lb" data-page="7.60" data-line="12" id="p7.60.12"></span>ἀμφοῖν ἅμα συνίσταται τὸ παραφρονεῖν, ἔν τε τῷ μὴ καλῶς
<span class="lb" data-page="7.60" data-line="13" id="p7.60.13"></span>φαντασιοῦσθαι κᾀν τῷ μὴ δεόντως λογίζεσθαι, <span class="milestone ed1page" data-n="215" data-unit="ed1page" id="ed1page.215"></span>ἔστι
<span class="lb" data-page="7.60" data-line="14" id="p7.60.14"></span>δ’ ὅτε καὶ κατὰ τὸ ἕτερον αὐτῶν μόνον, ὥσπερ γε καὶ Θεοφίλῳ
<span class="lb" data-page="7.60" data-line="15" id="p7.60.15"></span>τῷ ἰατρῷ νοσοῦντι τὰ μὲν ἄλλα σωφρόνως ὑπῆρχε
<span class="lb" data-page="7.60" data-line="16" id="p7.60.16"></span>διαλέγεσθαί τε καὶ γνωρίζειν ἀκριβῶς τοὺς παρόντας, αὐλητὰς
<span class="lb" data-page="7.60" data-line="17" id="p7.60.17"></span>δέ τινας κατειληφέναι τὴν γωνίαν τοῦ οἰκήματος ἐν ᾧ
<span class="lb" data-page="7.60" data-line="18" id="p7.60.18"></span>κατέκειτο, καὶ διαπαντὸς αὐλεῖν τε ἅμα καὶ κτυπεῖν ἐνόμιζε 
<span class="pb" data-page="7.61" id="p7.61"></span>
<span class="lb" data-page="7.61" data-line="1" id="p7.61.1"></span>καὶ τούτους βλέπειν ᾤετο, τοὺς μὲν ἑστῶτας αὐτόθι, τοὺς
<span class="lb" data-page="7.61" data-line="2" id="p7.61.2"></span>δὲ καθημένους, οὕτω διηνεκῶς αὐλοῦντας, ὡς μήτε νύκτωρ
<span class="lb" data-page="7.61" data-line="3" id="p7.61.3"></span>ἀνιέναι τι, μήτε δι’ ὅλης ἡμέρας ἡσυχάζειν μὴ τὸ σμικρότατον·
<span class="lb" data-page="7.61" data-line="4" id="p7.61.4"></span>ἐκεκράγει δὲ διὰ παντὸς, ἐκβληθῆναι κελεύων αὐτοὺς
<span class="lb" data-page="7.61" data-line="5" id="p7.61.5"></span>τῆς οἰκίας. καὶ τοῦτ’ ἦν αὐτῷ τὸ τῆς παραφροσύνης εἶδος.
<span class="lb" data-page="7.61" data-line="6" id="p7.61.6"></span>καὶ ὡς ἐῤῥώσθη γε τελέως καὶ ἀπέφυγε τὸ νόσημα, τά τε
<span class="lb" data-page="7.61" data-line="7" id="p7.61.7"></span>ἄλλα πάντα τὰ ὑπὸ τῶν εἰσιόντων ἑκάστου ῥηθέντα καὶ
<span class="lb" data-page="7.61" data-line="8" id="p7.61.8"></span>πραχθέντα διηγεῖτο καὶ τοῦ περὶ τοὺς αὐλητὰς ἐμέμνητο
<span class="lb" data-page="7.61" data-line="9" id="p7.61.9"></span>φαντάσματος. ἐνίοις δὲ φάντασμα μὲν οὐδὲν φαίνεται,
<span class="lb" data-page="7.61" data-line="10" id="p7.61.10"></span>λογίζονται δ’ οὐκ ὀρθῶς, <span class="milestone ed2page" data-n="36" data-unit="ed2page" id="ed2page.36"></span>τοῦ διανοητικοῦ τῆς ψυχῆς
<span class="lb" data-page="7.61" data-line="11" id="p7.61.11"></span>αὐτοῖς πεπονθότος· ὥσπερ καὶ τῷ φρενιτικῷ τῷ κλείσαντι
<span class="lb" data-page="7.61" data-line="12" id="p7.61.12"></span>μὲν τὰς θύρας ἔνδοθεν, ἕκαστον δὲ τῶν σκευῶν προτείνοντι
<span class="lb" data-page="7.61" data-line="13" id="p7.61.13"></span>διὰ τῶν θυρίδων, εἶτα ἐρωτῶντι τοὺς παριόντας, εἰ κελεύοιεν
<span class="lb" data-page="7.61" data-line="14" id="p7.61.14"></span>ῥίπτειν. οὗτος γὰρ ἑκάστου μὲν τῶν σκευῶν ἀκριβῶς ἔλεγε
<span class="lb" data-page="7.61" data-line="15" id="p7.61.15"></span>τοὔνομα, κᾀν τῷδε δῆλος ἦν οὔτ’ ἐν τῇ φαντασίᾳ τῇ περὶ
<span class="lb" data-page="7.61" data-line="16" id="p7.61.16"></span>αὐτὰ βεβλαμμένος οὔτ’ ἐν τῇ τῶν ὀνομάτων μνήμῃ. τί
<span class="lb" data-page="7.61" data-line="17" id="p7.61.17"></span>δὴ βούλεται αὐτῷ τὸ πάντα ῥίπτειν ἀφ’ ὑψηλοῦ καὶ
<span class="lb" data-page="7.61" data-line="18" id="p7.61.18"></span>καταγνύναι; τοῦτ’ οὐκέθ’ οἷός τ’ ἦν συμβαλεῖν, ἀλλ’ ἐν
<span class="lb" data-page="7.61" data-line="19" id="p7.61.19"></span>αὐτῷ δὴ τῷ ἔργῳ τῷδε κατάδηλος ἐγίνετο παραπαίων. ﻿
<span class="pb" data-page="7.62" id="p7.62"></span>
<span class="lb" data-page="7.62" data-line="1" id="p7.62.1"></span>ὅτι δὲ καὶ περὶ τὸ μνημονευτικὸν τῆς ψυχῆς γίνεται συμπτώματα
<span class="lb" data-page="7.62" data-line="2" id="p7.62.2"></span>καὶ νοσοῦσιν ἔτι καὶ ἤδη πεπαυμένοις τῶν νοσημάτων,
<span class="lb" data-page="7.62" data-line="3" id="p7.62.3"></span>τοῦτο μὲν καὶ παρὰ Θουκυδίδου μαθεῖν ἔνεστιν ἐνίους
<span class="lb" data-page="7.62" data-line="4" id="p7.62.4"></span>τῶν διασωθέντων ἐκ τοῦ λοιμοῦ μέχρι τοσούτου τῶν ἔμπροσθεν
<span class="lb" data-page="7.62" data-line="5" id="p7.62.5"></span>ἁπάντων ἐπιλαθέσθαι λέγοντος, ὡς μὴ μόνον τοὺς
<span class="lb" data-page="7.62" data-line="6" id="p7.62.6"></span>ἰδίους, ἀλλὰ καὶ σφᾶς αὑτοὺς ἀγνοῆσαι. 
</p>
</section>
<section id="s4" title="Chapter 4">
<p>
<span class="lb" data-page="7.62" data-line="7" id="p7.62.7"></span>Ἀλλὰ γὰρ ἐπειδὴ καὶ τὰ περὶ τοῦ τῆς ψυχῆς
<span class="lb" data-page="7.62" data-line="8" id="p7.62.8"></span>ἡγεμονικοῦ εἴρηται συμπτώματα, μεταβαίνειν καιρὸς ἤδη
<span class="lb" data-page="7.62" data-line="9" id="p7.62.9"></span>ἐπὶ θάτερον γένος τῶν ἐνεργειῶν, ἃς ὀνομάζουσι φυσικάς.
<span class="lb" data-page="7.62" data-line="10" id="p7.62.10"></span>ἔσται δὴ κᾀνταῦθα καθ’ ἑκάστην αὐτῶν ἢ μὴ γινομένην ἢ κακῶς
<span class="lb" data-page="7.62" data-line="11" id="p7.62.11"></span>γινομένην συμπτώματα τούτου μὲν γένους εἰσὶ τῶν
<span class="lb" data-page="7.62" data-line="12" id="p7.62.12"></span>συμπτωμάτων κατὰ μὲν δὴ τὴν ὄρεξιν ἀνορεξίαι τε καὶ δυσορεξίαι
<span class="lb" data-page="7.62" data-line="13" id="p7.62.13"></span>καὶ ἄμετροι σιτίων ἐπιθυμίαι· κατὰ δ’ αὖ τὴν πέψιν
<span class="lb" data-page="7.62" data-line="14" id="p7.62.14"></span>ἀπεψίαι τε καὶ βραδυπεψίαι καὶ δυσπεψίαι. καὶ μὲν δὴ καὶ
<span class="lb" data-page="7.62" data-line="15" id="p7.62.15"></span>περὶ τὴν ἀνάδοσιν ὡσαύτως, καὶ περὶ τὴν τοῦ αἵματος γένεσιν,
<span class="lb" data-page="7.62" data-line="16" id="p7.62.16"></span>ἢ μὴ γιγνομένην ἢ κακῶς γιγνομένην, συμπτώματα
<span class="lb" data-page="7.62" data-line="17" id="p7.62.17"></span>ἔσται. τούτου τοῦ γένους εἰσὶ τῶν συμπτωμάτων καὶ οἱ
<span class="lb" data-page="7.62" data-line="18" id="p7.62.18"></span>ὕδεροι. καὶ μέν γε κατὰ τὴν τῆς θρέψεως ἐνέργειαν 
<span class="pb" data-page="7.63" id="p7.63"></span>
<span class="lb" data-page="7.63" data-line="1" id="p7.63.1"></span>ἀτροφίαι μέν τινες καὶ φθίσεις εἰσὶν αἱ ἀποτυχίαι· λευκᾶς δὲ
<span class="lb" data-page="7.63" data-line="2" id="p7.63.2"></span>καὶ ὀφιάσεις καὶ ἀλωπεκίας καὶ πᾶν ὅσον τι τοιοῦτον εἶδος
<span class="lb" data-page="7.63" data-line="3" id="p7.63.3"></span>συμπτώματος αἱ μοχθηραὶ θρέψεις ἀποτελοῦσιν. ἀσφυξίαι
<span class="lb" data-page="7.63" data-line="4" id="p7.63.4"></span>δὲ καὶ κακοσφυξίαι περὶ τὴν τῶν σφυγμῶν ἐνέργειαν συμπτώματά
<span class="lb" data-page="7.63" data-line="5" id="p7.63.5"></span>εἰσι. καὶ μὲν δὴ καὶ κατὰ τὴν διάκρισιν τῶν περιττωμάτων
<span class="lb" data-page="7.63" data-line="6" id="p7.63.6"></span>ἢ μηδ’ ὅλως ἢ μὴ καλῶς ἐπιτελουμένην συμπτώματα
<span class="lb" data-page="7.63" data-line="7" id="p7.63.7"></span>συνίσταται, τὰ μὲν ἀποροῦντα προσηγορίας οἰκείας, καθάπερ
<span class="lb" data-page="7.63" data-line="8" id="p7.63.8"></span>τὰ περὶ τὴν μέλαιναν χολὴν, τὰ δὲ ὠνομασμένα συνήθως,
<span class="lb" data-page="7.63" data-line="9" id="p7.63.9"></span>ὥσπερ ὁ ἴκτερος. μέθοδος δὲ κᾀνταῦθα τῆς ἁπάντων
<span class="lb" data-page="7.63" data-line="10" id="p7.63.10"></span>εὑρέσεως ἡ γνῶσις τῶν φυσικῶν δυνάμεων, ἃς ἐν τῷ περὶ
<span class="lb" data-page="7.63" data-line="11" id="p7.63.11"></span>αὐτῶν λόγῳ τέτταρας ἐν ἑκάστῳ τῶν τοῦ σώματος μορίων
<span class="lb" data-page="7.63" data-line="12" id="p7.63.12"></span>ἐδείξαμεν ὑπάρχειν, ἑλκτικήν τε καὶ καθεκτικὴν καὶ ἀλλοιωτικὴν
<span class="lb" data-page="7.63" data-line="13" id="p7.63.13"></span>καὶ ἀποκριτικήν. ἔσται δὴ καθ’ ἑκάστην αὐτῶν διττὸν
<span class="lb" data-page="7.63" data-line="14" id="p7.63.14"></span>σύμπτωμα, θάτερον μὲν κακῶς γινομένης τῆς ἐνεργείας,
<span class="lb" data-page="7.63" data-line="15" id="p7.63.15"></span>θάτερον δὲ οὐδ’ ὅλως γινομένης. ὥστε καθ’ ἕκαστον ὄργανον
<span class="lb" data-page="7.63" data-line="16" id="p7.63.16"></span>φυσικὸν ὀκτὼ τὰ πάντα ἔσται συμπτώματα. εἴπερ
<span class="lb" data-page="7.63" data-line="17" id="p7.63.17"></span>οὖν ἐκ τῆς ἀνατομῆς ἔγνωσται τὸ πλῆθος τῶν τοῦ
<span class="lb" data-page="7.63" data-line="18" id="p7.63.18"></span>ζώου μορίων, εὑρεθήσεται ταχέως ἐξ αὐτοῦ τὸ πλῆθος 
<span class="pb" data-page="7.64" id="p7.64"></span>
<span class="lb" data-page="7.64" data-line="1" id="p7.64.1"></span>τῶν ἁπάντων συμπτωμάτων. ὅσα μὲν γὰρ τῆς φύσεως μόνης
<span class="lb" data-page="7.64" data-line="2" id="p7.64.2"></span>ἐστὶν ὄργανα, τοῖς ὀκτὼ συμπτώμασιν ἁλώσεται μόνοις·
<span class="lb" data-page="7.64" data-line="3" id="p7.64.3"></span>ὅσα δὲ τῆς ψυχῆς, καὶ τούτοις μὲν, ἐξ ἐπιμέτρου δὲ ἑτέροις
<span class="lb" data-page="7.64" data-line="4" id="p7.64.4"></span>δυσί. δέδεικται γὰρ ὀλίγον ἔμπροσθεν, ὡς καθ’ ἑκάστην
<span class="lb" data-page="7.64" data-line="5" id="p7.64.5"></span>τῶν ψυχικῶν ἐνεργειῶν διττὸν εἶδος ἔσται συμπτώματος, ἤτοι
<span class="lb" data-page="7.64" data-line="6" id="p7.64.6"></span>μηδ’ ὅλως αὐτῶν ἢ κακῶς γινομένων. εἴρηται δὲ καὶ ὡς τὸ
<span class="lb" data-page="7.64" data-line="7" id="p7.64.7"></span>κακῶς τοῦτο διττόν ἐστι, τὸ μὲν οἷον ἀμυδρῶς, τὸ δὲ
<span class="lb" data-page="7.64" data-line="8" id="p7.64.8"></span>ὡς ἄν τις εἴποι πλημμελῶς. ὥστε πάλιν εἰ καὶ μὴ δύο τὰ
<span class="lb" data-page="7.64" data-line="9" id="p7.64.9"></span>συμπτώματα <span class="milestone ed2page" data-n="37" data-unit="ed2page" id="ed2page.37"></span>καθ’ ἑκάστην ἐνέργειάν τε καὶ δύναμιν εἶναι
<span class="lb" data-page="7.64" data-line="10" id="p7.64.10"></span>λέγεις, ἀλλὰ τρία πάντα, θάτερον τῶν πρώτων δυοῖν
<span class="lb" data-page="7.64" data-line="11" id="p7.64.11"></span>τέμνων δίχα, δώδεκα μὲν ἔσται τὰ πάντα καθ’ ἕκαστον ὄργανον
<span class="lb" data-page="7.64" data-line="12" id="p7.64.12"></span>φυσικὸν, πεντεκαίδεκα δὲ ἐν τοῖς ψυχικοῖς. ἡ δ’ εἰς τὰς
<span class="lb" data-page="7.64" data-line="13" id="p7.64.13"></span>πρώτας δύο διαφορὰς τομὴ ὀκτὼ μὲν τὰ τῶν φυσικῶν, δέκα
<span class="lb" data-page="7.64" data-line="14" id="p7.64.14"></span>δὲ ἀπεργάζεται τὰ τῶν ψυχικῶν. εἰ δὲ καὶ κατὰ διττὸν εἴη
<span class="lb" data-page="7.64" data-line="15" id="p7.64.15"></span>λόγον ὄργανόν τι ψυχικὸν αἰσθητικόν τε ἅμα καὶ κινητικὸν,
<span class="lb" data-page="7.64" data-line="16" id="p7.64.16"></span>ὀκτωκαίδεκα μὲν ἔσται τὰ συμπτώματα κατὰ τὴν δευτέραν
<span class="lb" data-page="7.64" data-line="17" id="p7.64.17"></span>τομὴν, δώδεκα δὲ κατὰ τὴν προτέραν. ἐφ’ ἑνὸς οὖν ἢ 
<span class="pb" data-page="7.65" id="p7.65"></span>
<span class="lb" data-page="7.65" data-line="1" id="p7.65.1"></span>δευτέρου μορίου δείξαντες τὸ λεγόμενον, ὅπερ ἐπὶ τούτων
<span class="lb" data-page="7.65" data-line="2" id="p7.65.2"></span>ἡμεῖς, τοῦτ’ ἐπὶ πάντων ἀξιώσομεν ποιῆσαι τὸν βουλόμενον
<span class="lb" data-page="7.65" data-line="3" id="p7.65.3"></span>ἐξαριθμήσασθαι τὰ συμπτώματα, μὴ τοῖς ὀνόμασι προσέχοντα
<span class="lb" data-page="7.65" data-line="4" id="p7.65.4"></span>τὸν νοῦν, (οὐ γὰρ εὑρήσει πανταχόθι συνήθεις προσηγορίας)
<span class="lb" data-page="7.65" data-line="5" id="p7.65.5"></span>ἀλλ’ εἰς αὐτὴν ἀποβλέποντα τῶν πραγμάτων τὴν
<span class="lb" data-page="7.65" data-line="6" id="p7.65.6"></span>φύσιν. ἔστω δ’ ἡ γαστὴρ ὄργανον τῆς πέψεως ἕλκον μὲν,
<span class="lb" data-page="7.65" data-line="7" id="p7.65.7"></span>ὡς ἐδείκνυμεν, εἰς ἑαυτὸ τὴν οἰκείαν τροφὴν, ἀποκρῖνον δὲ
<span class="lb" data-page="7.65" data-line="8" id="p7.65.8"></span>πᾶν ὅσον ἀλλότριον· ἀλλὰ καὶ κατέχον τουτὶ τὸ ἑλχθὲν καὶ
<span class="lb" data-page="7.65" data-line="9" id="p7.65.9"></span>ἀλλοιοῦν τὸ κατασχεθέν. ὅταν οὖν ἤτοι μηδ’ ὅλως ἕλκειν,
<span class="lb" data-page="7.65" data-line="10" id="p7.65.10"></span>ἢ κακῶς ἕλκειν αὐτῇ συμβῇ, δύο μὲν ταυτὶ δή μοι νόει περὶ
<span class="lb" data-page="7.65" data-line="11" id="p7.65.11"></span>τὴν ἑλκτικὴν δύναμιν τὰ συμπτώματα. τέμνεται δὲ αὖθις
<span class="lb" data-page="7.65" data-line="12" id="p7.65.12"></span>διχῆ θάτερον αὐτῶν τὸ μοχθηρῶς, εἰ καὶ μὴ τοῖς ὀνόμασιν
<span class="lb" data-page="7.65" data-line="13" id="p7.65.13"></span>ἔχεις ἐνδείξασθαι σαφῶς· οὐ γὰρ κεῖταί τι κατ’ αὐτῶν οὐδὲν
<span class="lb" data-page="7.65" data-line="14" id="p7.65.14"></span>ὄνομα· λόγῳ γοῦν ὡς οἷόν τε πειρώμενος ἑρμηνεύειν, ὅτι
<span class="lb" data-page="7.65" data-line="15" id="p7.65.15"></span>καὶ κατ’ αὐτὸ τοῦτο τὸ μοχθηρῶς, τὸ μὲν οἷον ἀῤῥώστως
<span class="lb" data-page="7.65" data-line="16" id="p7.65.16"></span>ἔσται, τὸ δὲ οἷον πλημμελῶς. ἀῤῥώστως μὲν τὸ μόγις καὶ
<span class="lb" data-page="7.65" data-line="17" id="p7.65.17"></span>δυσχερῶς καὶ σὺν χρόνῳ πολλῷ· πλημμελῶς δὲ, τὸ οἷον
<span class="lb" data-page="7.65" data-line="18" id="p7.65.18"></span>παλμωδῶς, ἢ τρομωδῶς, ἢ σπασμωδῶς, ἢ κλονωδῶς. ἐπὶ 
<span class="pb" data-page="7.66" id="p7.66"></span>
<span class="lb" data-page="7.66" data-line="1" id="p7.66.1"></span>δέ γε τῆς ἀλλοιωτικῆς δυνάμεως ἐν τῇ γαστρὶ τὸ μὲν μηδ’
<span class="lb" data-page="7.66" data-line="2" id="p7.66.2"></span>ὅλως ἐστὶν, ὅταν οἷάπερ ἐλήφθη τὰ σιτία τοιαῦτα διαμένῃ
<span class="lb" data-page="7.66" data-line="3" id="p7.66.3"></span>κατὰ πᾶσαν ποιότητα· τὸ δ’ ἀῤῥώστως, ἴδιον ὄνομα κέκτηται
<span class="lb" data-page="7.66" data-line="4" id="p7.66.4"></span>τὴν βραδυπεψίαν· ὥσπερ καὶ τὸ πλημμελῶς, εἰς ἀλλόκοτον
<span class="lb" data-page="7.66" data-line="5" id="p7.66.5"></span>ποιότητα τῶν σιτίων μεταβολήν· ὥστε γενέσθαι τὰ
<span class="lb" data-page="7.66" data-line="6" id="p7.66.6"></span>σύμπαντα συμπτώματα τρία περὶ τὴν μίαν ἐνέργειαν ἀποτυγχανομένην.
<span class="lb" data-page="7.66" data-line="7" id="p7.66.7"></span>καλεῖται δὲ ἡ μὲν ἐνέργεια, πέψις, ἀλλοίωσις
<span class="lb" data-page="7.66" data-line="8" id="p7.66.8"></span>οὖσα τῶν σιτίων εἰς τὴν οἰκείαν τῷ ζώῳ ποιότητα· βραδυπεψία
<span class="lb" data-page="7.66" data-line="9" id="p7.66.9"></span>δὲ ἡ ἐν χρόνῳ πλείονι καὶ μόγις εἰς τὴν αὐτὴν ποιότητα
<span class="lb" data-page="7.66" data-line="10" id="p7.66.10"></span>μεταβολή· τὸ δ’ ἀλλοιοῦσθαι μὲν εἰς ἑτέραν ποιότητα,
<span class="lb" data-page="7.66" data-line="11" id="p7.66.11"></span>μὴ μέντοι κατὰ φύσιν, ἀπεψίαν ὀνομάζουσιν· ὁμωνύμως δὲ
<span class="lb" data-page="7.66" data-line="12" id="p7.66.12"></span>αὐτῇ προσαγορεύεται καὶ ἡ στέρησις τῆς ἐνεργείας. καί τοι
<span class="lb" data-page="7.66" data-line="13" id="p7.66.13"></span>σαφέστερον ἦν ταύτην μὲν μόνην ἀπεψίαν ὀνομάζεσθαι,
<span class="lb" data-page="7.66" data-line="14" id="p7.66.14"></span>δυσπεψίαν δὲ τὴν πλημμελῆ μεταβολὴν, βραδυπεψίαν δὲ τὴν
<span class="lb" data-page="7.66" data-line="15" id="p7.66.15"></span>ἄῤῥωστον ἀλλοίωσιν· ἀλλὰ γὰρ, ὅπερ ὁ Πλάτων ἔλεγεν,
<span class="lb" data-page="7.66" data-line="16" id="p7.66.16"></span>ἀγνοοῦντες οἱ παλαιοὶ τὰ πλεῖστα τῶν πραγμάτων τὰ μὲν
<span class="lb" data-page="7.66" data-line="17" id="p7.66.17"></span>οὐδ’ ὅλως, τὰ δὲ οὐκ ὀρθῶς ὠνόμασαν. οὔκουν ἐξαπατᾶσθαι
<span class="lb" data-page="7.66" data-line="18" id="p7.66.18"></span>χρὴ τοῖς ὀνόμασιν, ἀλλ’ εἰς αὐτὴν ἀποβλέπειν τῶν πραγμάτων ﻿
<span class="pb" data-page="7.67" id="p7.67"></span>
<span class="lb" data-page="7.67" data-line="1" id="p7.67.1"></span>τὴν οὐσίαν. εἴπερ οὖν τοῦτο ποιοῖμεν, εὑρήσομεν<span class="milestone ed1page" data-n="216" data-unit="ed1page" id="ed1page.216"></span>
<span class="lb" data-page="7.67" data-line="2" id="p7.67.2"></span>ὡσαύτως καὶ τῆς καθεκτικῆς δυνάμεως ἐνέργειαν μὲν τὴν
<span class="lb" data-page="7.67" data-line="3" id="p7.67.3"></span>κατὰ φύσιν, ὅταν ἐξισῶται ὁ χρόνος τῆς περιστολῆς τῷ χρόνῳ
<span class="lb" data-page="7.67" data-line="4" id="p7.67.4"></span>τῆς πέψεως, καὶ σφίγγηται πανταχόθεν ἀκριβῶς τὰ σιτία·
<span class="lb" data-page="7.67" data-line="5" id="p7.67.5"></span>στέρησιν δὲ παντελῆ τῆς ἐνεργείας, ὅταν μηδ’ ὅλως περιλαμβάνῃ·
<span class="lb" data-page="7.67" data-line="6" id="p7.67.6"></span>γίνεται δὲ τοῦτο ἐν ταῖς λειεντερίαις· ἀῤῥωστίαν δὲ
<span class="lb" data-page="7.67" data-line="7" id="p7.67.7"></span>ὁπόταν ἢ μὴ περιστέλληται καλῶς, ἢ μὴ μέχρι τῆς παντελοῦς
<span class="lb" data-page="7.67" data-line="8" id="p7.67.8"></span>πέψεως, ἢ ἅμα ἄμφω συμπίπτῃ. ἐπειδὴ γὰρ ἐν δυοῖν τούτοιν
<span class="lb" data-page="7.67" data-line="9" id="p7.67.9"></span>ὑπῆρχε τὸ καλῶς ἐνεργεῖν τὴν περισταλτικὴν δύναμιν,
<span class="lb" data-page="7.67" data-line="10" id="p7.67.10"></span>τῷ τε μηδεμίαν ἀπολιπεῖν χώραν κενὴν μεταξὺ τῆς τε γαστρὸς
<span class="lb" data-page="7.67" data-line="11" id="p7.67.11"></span>καὶ τῶν σιτίων, τῷ τ’ ἐξισοῦσθαι τὸν χρόνον τῆς περιστολῆς
<span class="lb" data-page="7.67" data-line="12" id="p7.67.12"></span>τῷ χρόνῳ τῆς πέψεως, ἤτοι κατὰ θάτερον <span class="milestone ed2page" data-n="38" data-unit="ed2page" id="ed2page.38"></span>αὐτῶν μόνον
<span class="lb" data-page="7.67" data-line="13" id="p7.67.13"></span>ἐνεργήσει κακῶς, ἢ κατ’ ἄμφω, καὶ συμπτώματα ἀκολουθήσει,
<span class="lb" data-page="7.67" data-line="14" id="p7.67.14"></span>κλύδωνες μὲν καὶ πνευματώσεις ἀῤῥώστοις περιστολαῖς, ἐκκρίσεις
<span class="lb" data-page="7.67" data-line="15" id="p7.67.15"></span>δὲ ταχεῖαι καὶ διαφθορὰ τῶν σιτίων ἐν τῇ κάτω
<span class="lb" data-page="7.67" data-line="16" id="p7.67.16"></span>γαστρὶ, ταῖς ὀλιγοχρονίοις. ἔνθα σε καὶ τούτῳ κελεύω
<span class="lb" data-page="7.67" data-line="17" id="p7.67.17"></span>προσέχειν τὸν νοῦν, ὡς ἕπεται πολλάκις ἕτερον ἑτέρῳ
<span class="lb" data-page="7.67" data-line="18" id="p7.67.18"></span>συμπτώματι. τῇ μὲν γὰρ ἀῤῥώστῳ περιστολῇ ποτὲ μὲν 
<span class="pb" data-page="7.68" id="p7.68"></span>
<span class="lb" data-page="7.68" data-line="1" id="p7.68.1"></span>οἱ κλύδωνες ἕπονται, ποτὲ δὲ αἱ πνευματώσεις· τῇ δ’ ὀλιγοχρονίῳ
<span class="lb" data-page="7.68" data-line="2" id="p7.68.2"></span>πάντως μὲν αἱ ἐλλιπεῖς πέψεις, ἐφεξῆς δὲ ἤτοι ταχεῖα
<span class="lb" data-page="7.68" data-line="3" id="p7.68.3"></span>διέξοδος τῶν σιτίων, ἢ διαφθορὰ κατὰ τὴν κάτω γαστέρα.
<span class="lb" data-page="7.68" data-line="4" id="p7.68.4"></span>ταχείας μὲν οὖν διεξόδου συμπτώματα ἀχώριστα
<span class="lb" data-page="7.68" data-line="5" id="p7.68.5"></span>διαχωρήσεως ὑγρότης καὶ ἀνάδοσις ἐλλιπής· διαφθορᾶς δὲ
<span class="lb" data-page="7.68" data-line="6" id="p7.68.6"></span>δυσωδία μὲν ἐν τοῖς διαχωρουμένοις ἐξ ἀνάγκης, οὐκ ἐξ ἀνάγκης
<span class="lb" data-page="7.68" data-line="7" id="p7.68.7"></span>δὲ δήξεις ἢ πνευματώσεις, ἀλλ’ ἔστιν ὅτε μὲν οὐδέτερον
<span class="lb" data-page="7.68" data-line="8" id="p7.68.8"></span>αὐτῶν, ἔστιν ὅτε δὲ θάτερον, ὁτὲ δ’ ἀμφότερα. διὰ τί δὲ
<span class="lb" data-page="7.68" data-line="9" id="p7.68.9"></span>κᾀν τούτοις κᾀν τοῖς ἔμπροσθεν εἰρημένοις τινὰ μὲν ἐξ
<span class="lb" data-page="7.68" data-line="10" id="p7.68.10"></span>ἀνάγκης ἕπεται, τινὰ δ’ οὐκ ἐξ ἀνάγκης, ἐν τῷ μετὰ τοῦτον
<span class="lb" data-page="7.68" data-line="11" id="p7.68.11"></span>διέξιμεν λόγῳ τῷ περὶ τῶν ἐν τοῖς συμπτώμασιν αἰτιῶν. ἐν
<span class="lb" data-page="7.68" data-line="12" id="p7.68.12"></span>δὲ τῷ παρόντι μετιέναι καιρὸς ἐπὶ τὴν λοιπὴν διαφορὰν τῶν
<span class="lb" data-page="7.68" data-line="13" id="p7.68.13"></span>συμπτωμάτων τῆς καθεκτικῆς δυνάμεως. ὅταν οὖν περιστέλληται
<span class="lb" data-page="7.68" data-line="14" id="p7.68.14"></span>ἡ γαστὴρ τοῖς σιτίοις, ἀλλὰ μετὰ παλμοῦ τινος, ἢ
<span class="lb" data-page="7.68" data-line="15" id="p7.68.15"></span>οἷον σπασμοῦ τε καὶ τρόμου καὶ κλόνου, πλημμελὲς ἂν εἴη
<span class="lb" data-page="7.68" data-line="16" id="p7.68.16"></span>τὸ τοιοῦτον τῆς περιστολῆς ἔργον. τοῦ μὲν οὖν παλμοῦ τῆς
<span class="lb" data-page="7.68" data-line="17" id="p7.68.17"></span>γαστρὸς σαφῶς αἰσθανόμεθα, καὶ μέν γε καὶ τοῦ σπασμοῦ, 
<span class="pb" data-page="7.69" id="p7.69"></span>
<span class="lb" data-page="7.69" data-line="1" id="p7.69.1"></span>λυγμὸς γὰρ ὀνομάζεται τὸ σύμπτωμα· τοῦ δὲ οἷον τρόμον,
<span class="lb" data-page="7.69" data-line="2" id="p7.69.2"></span>παθήματος αὐτῆς, οὐκέτ’ ἐναργῶς, ἀλλ’ εἰ προσέχοις τῷ
<span class="lb" data-page="7.69" data-line="3" id="p7.69.3"></span>λόγῳ τὸν νοῦν, οὐκ ἂν οὐδὲ τοῦτο φωράσαις χαλεπῶς.
<span class="lb" data-page="7.69" data-line="4" id="p7.69.4"></span>ὅταν οὖν ἐδηδοκότι σοι μήτε κλύδων τις ἐνοχλῇ, μήτε πνευμάτωσις,
<span class="lb" data-page="7.69" data-line="5" id="p7.69.5"></span>ἀλλὰ μήτε παλμός τις εἴη, μήτε λὺγξ, ἀήθους δ’
<span class="lb" data-page="7.69" data-line="6" id="p7.69.6"></span>ἀπορίας αἴσθησις ὑπάρχῃ κατὰ τὴν γαστέρα, καὶ οἷον βαρύνηταί
<span class="lb" data-page="7.69" data-line="7" id="p7.69.7"></span>τε καὶ κάμνῃ καὶ ποθῇ θᾶττον ὑπελθεῖν κάτω τὸ
<span class="lb" data-page="7.69" data-line="8" id="p7.69.8"></span>βάρος ἢ ἄνω ἅμα τῷ τινα ἐρυγὴν προσγενέσθαι, καί που
<span class="lb" data-page="7.69" data-line="9" id="p7.69.9"></span>καὶ δυσχέρεια περὶ τὴν ἀναπνοὴν δύσφορος δή τις καὶ δύσφραστος
<span class="lb" data-page="7.69" data-line="10" id="p7.69.10"></span>ἕπηται, τόθ’ ἡγοῦ τὴν γαστέρα περιεστάλθαι μὲν τοῖς
<span class="lb" data-page="7.69" data-line="11" id="p7.69.11"></span>σιτίοις, ἀλλ’ οἷον τρομωδῶς. ἡ δὲ οἷον κλονώδης κίνησις ἐν
<span class="lb" data-page="7.69" data-line="12" id="p7.69.12"></span>τοῖς ῥίγεσι μάλιστα καταφανής ἐστιν, ἅπαντα τοῦ ζώου καταλαμβάνουσα
<span class="lb" data-page="7.69" data-line="13" id="p7.69.13"></span>τὰ μόρια. περὶ μὲν δὴ τούτων ἐπιπλέον ἐν
<span class="lb" data-page="7.69" data-line="14" id="p7.69.14"></span>τοῖς μετὰ τοῦτο λεχθήσεται γράμμασι· νυνὶ δὲ ἐπὶ τὴν τετάρτην
<span class="lb" data-page="7.69" data-line="15" id="p7.69.15"></span>ἤδη τῆς γαστρὸς μετέλθωμεν δύναμιν, τὴν ἀποκριτικήν
<span class="lb" data-page="7.69" data-line="16" id="p7.69.16"></span>τε καὶ προωστικὴν ὀνομαζομένην, ἧς ἡ μὲν οἷον στέρησις
<span class="lb" data-page="7.69" data-line="17" id="p7.69.17"></span>ἔν τισιν ἰδέαις εἰλεῶν γίνεται· ἡ δὲ ἀῤῥωστία συνεχῶς ἐγγίγνεται
<span class="lb" data-page="7.69" data-line="18" id="p7.69.18"></span>ἐν βραδείαις τισὶ περιττωμάτων διεξόδοις· ἡ δ’ οἷον 
<span class="pb" data-page="7.70" id="p7.70"></span>
<span class="lb" data-page="7.70" data-line="1" id="p7.70.1"></span>πλημμελὴς κίνησις, ὅταν ἤτοι πρὶν τελειωθῆναι τὴν πέψιν
<span class="lb" data-page="7.70" data-line="2" id="p7.70.2"></span>ἐξορμήσῃ πρὸς τὴν ἐνέργειαν, ἢ βραδύνῃ καὶ μέλλῃ τελειωθείσης,
<span class="lb" data-page="7.70" data-line="3" id="p7.70.3"></span>ἢ μετά τινος ἤδη τῶν εἰρημένων γίνεται συμπτωμάτων,
<span class="lb" data-page="7.70" data-line="4" id="p7.70.4"></span>ἢ ἄλλως πως ἀνωμάλως, ἢ οἷον ἀκρατῶς αὐτοῖς ἐμπίπτει
<span class="lb" data-page="7.70" data-line="5" id="p7.70.5"></span>τοῖς σιτίοις ἡ γαστὴρ, ἀταμίευτον ἔχουσα τὴν κίνησιν
<span class="lb" data-page="7.70" data-line="6" id="p7.70.6"></span>ὁμοίως τοῖς εἰς τὸ κάταντες θέουσιν, εἶτα στῆναι μὴ δυναμένοις.
<span class="lb" data-page="7.70" data-line="7" id="p7.70.7"></span>ἐπὶ μὲν δὴ τῆς γαστρὸς, ὡς ὀργάνου πέψεως, εἴρηται
<span class="lb" data-page="7.70" data-line="8" id="p7.70.8"></span>τὰ συμπτώματα· καθότι δὲ καὶ τρέφεσθαι δεῖται, καὶ
<span class="lb" data-page="7.70" data-line="9" id="p7.70.9"></span>τὸ θρέψον ἕλκειν εἰς ἑαυτὴν, καὶ κατέχειν γε, μέχρι περ ἂν
<span class="lb" data-page="7.70" data-line="10" id="p7.70.10"></span>ἀλλοιώσῃ καὶ ἀποκρίνῃ τὸ περιττὸν, ἕτερον ἶσον ἀριθμὸν
<span class="lb" data-page="7.70" data-line="11" id="p7.70.11"></span>κτήσεται συμπτωμάτων, ὡς ὁμοιομερὲς σῶμα. τάχα οὖν ἂν
<span class="lb" data-page="7.70" data-line="12" id="p7.70.12"></span>εἴη κάλλιον ἅπαντα <span class="milestone ed2page" data-n="39" data-unit="ed2page" id="ed2page.39"></span>τὰ περὶ τὴν θρεπτικὴν ἐνέργειαν
<span class="lb" data-page="7.70" data-line="13" id="p7.70.13"></span>διελθεῖν συμπτώματα, τῷ τε γαστρὸς σώματι καὶ τοῖς ἄλλοις
<span class="lb" data-page="7.70" data-line="14" id="p7.70.14"></span>ἅπασι μορίοις ὑπάρχοντα κοινά· σαφέστερος γὰρ ὁ λόγος
<span class="lb" data-page="7.70" data-line="15" id="p7.70.15"></span>οὕτως ἂν γένοιτο τοῖς ἐντυγχάνουσιν, ἐναργέστερόν τ’ ἄν τις
<span class="lb" data-page="7.70" data-line="16" id="p7.70.16"></span>διδάξειε τὸ μικρῷ πρόσθεν εἰρημένον, ὡς ἔστι καὶ σύμπτωμα
<span class="lb" data-page="7.70" data-line="17" id="p7.70.17"></span>συμπτώματος αἴτιον. ἑνὸς γοῦν συμπτώματος τῆς ἀτροφίας,
<span class="lb" data-page="7.70" data-line="18" id="p7.70.18"></span>εἴτε καθ’ ὅλον αὕτη γίνοιτο τὸ ζῶον, εἴτε καθ’ ἕν τι μόριον 
<span class="pb" data-page="7.71" id="p7.71"></span>
<span class="lb" data-page="7.71" data-line="1" id="p7.71.1"></span>αὐτοῦ, πλείω προηγεῖται συμπτώματα. δεομένου γὰρ τοῦ
<span class="lb" data-page="7.71" data-line="2" id="p7.71.2"></span>μέλλοντος θρέψεσθαι καλῶς ἕλκειν τε πρὸς ἑαυτὸ τὴν οἰκείαν
<span class="lb" data-page="7.71" data-line="3" id="p7.71.3"></span>τροφὴν καὶ κατέχειν αὐτὴν ἄχρις ἂν ἀλλοιῶσαν ἐξομοιώσῃ,
<span class="lb" data-page="7.71" data-line="4" id="p7.71.4"></span>καὶ μέντοι καὶ ἀποκρίνειν τὸ περιττόν· ὄντος δὲ
<span class="lb" data-page="7.71" data-line="5" id="p7.71.5"></span>καὶ αὐτοῦ τοῦ περιττοῦ διττοῦ κατὰ γένος, ἢ γὰρ τῷ ποσῷ
<span class="lb" data-page="7.71" data-line="6" id="p7.71.6"></span>περιττόν ἐστιν, ἢ τῷ ποιῷ, ἀνάγκη πᾶσα τὸ ἀτροφοῦν μόριον
<span class="lb" data-page="7.71" data-line="7" id="p7.71.7"></span>ἢ δι’ ἕν τι τῶν εἰρημένων τοῦτο πάσχειν, ἢ διὰ πλείω.
<span class="lb" data-page="7.71" data-line="8" id="p7.71.8"></span>εἴτε γὰρ ἐλλιπῶς ἕλκει τὸ θρέψον, ἢ μηδ’ ὅλως, ἢ μοχθηρῶς
<span class="lb" data-page="7.71" data-line="9" id="p7.71.9"></span>ἀτροφήσει τὸ μόριον· εἴτε τοῦτο μὲν ὅσον τε ἐχρῆν
<span class="lb" data-page="7.71" data-line="10" id="p7.71.10"></span>εἶναι καὶ οἷον ἐπάρδοιτο, σύμπτωμα δέ τι περὶ τὴν καθεκτικὴν
<span class="lb" data-page="7.71" data-line="11" id="p7.71.11"></span>δύναμιν εἴη τοῖς ἐπὶ τῆς γαστρὸς εἰρημένοις ἀνάλογον,
<span class="lb" data-page="7.71" data-line="12" id="p7.71.12"></span>ἀτροφήσει καὶ οὕτως. εἰ δὲ καὶ τούτων τῶν δυνάμεων ἀμέμπτως
<span class="lb" data-page="7.71" data-line="13" id="p7.71.13"></span>ἐνεργουσῶν ἡ ἀποκριτικὴ σφάλλοιτο πλέον ἢ προσῆκε
<span class="lb" data-page="7.71" data-line="14" id="p7.71.14"></span>κενοῦσα, καὶ οὕτως ἂν ἰσχνὸν καὶ ἄτροφον ἀποδειχθείη τὸ
<span class="lb" data-page="7.71" data-line="15" id="p7.71.15"></span>μόριον. ἀλλὰ μὴν καὶ τῆς ἀλλοιωτικῆς δυνάμεως τὰ συμπτώματα,
<span class="lb" data-page="7.71" data-line="16" id="p7.71.16"></span>τὸ μὲν οἷον στέρησις, ὅπερ ἀπεψίαν ἔφαμεν ὀνομάζεσθαι,
<span class="lb" data-page="7.71" data-line="17" id="p7.71.17"></span>ἄντικρυς δῆλον, ὡς ἰσχνὸν ἐργάζεται τὸ μόριον· ﻿
<span class="pb" data-page="7.72" id="p7.72"></span>
<span class="lb" data-page="7.72" data-line="1" id="p7.72.1"></span>τὸ δ’ οἷον ἀῤῥωστία τις, ὅπερ καλοῦμεν βραδυπεψίαν, ἐν
<span class="lb" data-page="7.72" data-line="2" id="p7.72.2"></span>χρόνῳ μὲν πλείονι, σαφῆ δ’ οὖν καὶ αὐτὴ ποιήσει ποτὲ τὴν
<span class="lb" data-page="7.72" data-line="3" id="p7.72.3"></span>ἰσχνότητα· τῷ δὲ τρίτῳ συμπτώματι, τῆς δυσπεψίας ἀνάλογον,
<span class="lb" data-page="7.72" data-line="4" id="p7.72.4"></span>οὐκ ἰσχνὸν καὶ ἄτροφον, ἀλλ’ ἐξηλλαγμένον τὴν ἰδέαν
<span class="lb" data-page="7.72" data-line="5" id="p7.72.5"></span>ἀποδείξει τὸ μόριον, ὥσπερ ἔν τε ταῖς λεύκαις καὶ ταῖς ἐλεφαντιάσεσι
<span class="lb" data-page="7.72" data-line="6" id="p7.72.6"></span>φαίνεται. προσέχειν δὲ ἐνταῦθα χρὴ τὸν νοῦν καὶ
<span class="lb" data-page="7.72" data-line="7" id="p7.72.7"></span>διορίζειν, πότερον χυμοῦ τινος ἐπιῤῥυέντος, ἢ τῶν στερεῶν
<span class="lb" data-page="7.72" data-line="8" id="p7.72.8"></span>αὐτῶν οὕτω διακειμένων ἐξήλλακται τὰ τῆς χροιᾶς. εἰ μὲν γὰρ
<span class="lb" data-page="7.72" data-line="9" id="p7.72.9"></span>διὰ χυμὸν, ἐξ ἑτέρου γένους τὸ σύμπτωμά ἐστι, καὶ οὐ τῆς
<span class="lb" data-page="7.72" data-line="10" id="p7.72.10"></span>ἀλλοιωτικῆς δυνάμεως τὸ σφάλμα· εἰ δ’ ὅλον δι’ ὅλου τὸ μόριόν
<span class="lb" data-page="7.72" data-line="11" id="p7.72.11"></span>ἐστιν οἷον οὐκ ἐχρῆν εἶναι, τῆς ἀλλοιωτικῆς δυνάμεως.
<span class="lb" data-page="7.72" data-line="12" id="p7.72.12"></span>γίνεται μὲν γὰρ κᾀν τοῖς ἰκτερικοῖς ἐξάλλαξις τοῦ κατὰ φύσιν
<span class="lb" data-page="7.72" data-line="13" id="p7.72.13"></span>χρώματος, ἀλλὰ τοῦτο μὲν σύμπτωμά ἐστι τῆς διακριτικῆς
<span class="lb" data-page="7.72" data-line="14" id="p7.72.14"></span>ἐνεργείας, πλὴν εἰ μὴ τῶν φλεβῶν αὐτῶν πάθος ποθ’ ὑπάρχει,
<span class="lb" data-page="7.72" data-line="15" id="p7.72.15"></span>τηνικαῦτα γὰρ τῆς ἀλλοιωτικῆς ἐστιν· ἡ δὲ καθ’ ἕκαστον
<span class="lb" data-page="7.72" data-line="16" id="p7.72.16"></span>μόριον ἴδιος ἄχροια, εἰ μὴ διά τινα χυμὸν ἔξωθεν ἐπίῤῥυτον
<span class="lb" data-page="7.72" data-line="17" id="p7.72.17"></span>γίνεται, οἷον δυσπεψία τίς ἐστι τῆς ἐν αὐτῷ δυνάμεως ἀλλοιωτικῆς
<span class="lb" data-page="7.72" data-line="18" id="p7.72.18"></span>τε καὶ πεπτικῆς. ἐξέλωμεν δὴ ταύτην ἐν τῷ 
<span class="pb" data-page="7.73" id="p7.73"></span>
<span class="lb" data-page="7.73" data-line="1" id="p7.73.1"></span>παρόντι λόγῳ τὴν ἀτροφίαν κακοτροφίαν τινὰ οὖσαν· ἐπὶ
<span class="lb" data-page="7.73" data-line="2" id="p7.73.2"></span>δὲ τὴν στερητικὴν τῆς θρέψεως ὀνομαζομένην ἀτροφίαν ἐπανελθόντες
<span class="lb" data-page="7.73" data-line="3" id="p7.73.3"></span>ἀναμνήσωμεν, ὡς αὕτη τε σύμπτωμά ἐστι καὶ
<span class="lb" data-page="7.73" data-line="4" id="p7.73.4"></span>ἕπεται συμπτώμασιν ἄλλοτ’ ἄλλοις, ἤτοι περὶ τὴν ἑλκτικὴν,
<span class="lb" data-page="7.73" data-line="5" id="p7.73.5"></span>ἢ περὶ τὴν καθεκτικὴν, ἢ τὴν ἀποκριτικὴν δύναμιν, ἢ καὶ
<span class="lb" data-page="7.73" data-line="6" id="p7.73.6"></span>περὶ τὴν ἀλλοιωτικὴν αὐτὴν γιγνομένοις. ἁπάντων δὲ τούτων
<span class="lb" data-page="7.73" data-line="7" id="p7.73.7"></span>τῶν συμπτωμάτων αἴτια τὰ νοσήματα. φέρε γὰρ ἐλλιπῶς
<span class="lb" data-page="7.73" data-line="8" id="p7.73.8"></span>ἐπί τι μόριον ἕλκεσθαι τὴν τροφὴν, καὶ διὰ τοῦτ’ ἀτροφεῖν
<span class="lb" data-page="7.73" data-line="9" id="p7.73.9"></span>αὐτὸ, νόσημα<span class="milestone ed1page" data-n="217" data-unit="ed1page" id="ed1page.217"></span> ἐξανάγκης προηγεῖταί τι ταύτης τῆς
<span class="lb" data-page="7.73" data-line="10" id="p7.73.10"></span>ἐλλιποῦς ἕλξεως· εἴρηται γὰρ ὅταν αὐτὸ τὸ μόριον ἀῤῥωστότερον
<span class="lb" data-page="7.73" data-line="11" id="p7.73.11"></span>ἐφ’ ἑαυτὸ τὴν τροφὴν ἐπισπᾶται, πάντως δή που
<span class="lb" data-page="7.73" data-line="12" id="p7.73.12"></span>δύσκρατον ὑπάρχειν· νόσος δὲ ἡ δυσκρασία· εἰ δ’ εὔκρατον
<span class="lb" data-page="7.73" data-line="13" id="p7.73.13"></span>μὲν εἴη τὸ μόριον, ἔμφραξις δέ τις ἐν τοῖς τῆς ἀναδόσεως
<span class="lb" data-page="7.73" data-line="14" id="p7.73.14"></span>ὀργάνοις ὑπάρχουσα παρεμποδίζει τὴν ἀνάδοσιν, ἡ μὲν ἔμφραξις
<span class="lb" data-page="7.73" data-line="15" id="p7.73.15"></span>νόσημα, <span class="milestone ed2page" data-n="40" data-unit="ed2page" id="ed2page.40"></span>σύμπτωμα δ’ αὐτῆς ἡ βλάβη τῆς ἀναδόσεως.
<span class="lb" data-page="7.73" data-line="16" id="p7.73.16"></span>οὐ μόνον δὲ ἐπερχόμενος ἕκαστον τῶν συμπτωμάτων,
<span class="lb" data-page="7.73" data-line="17" id="p7.73.17"></span>ὅσα διά τινα βλάβην ἐνεργείας γίνεται, μάθοις ἂν ὡς
<span class="lb" data-page="7.73" data-line="18" id="p7.73.18"></span>προηγεῖταί τι νόσημα πάντως αὐτῶν, ἀλλὰ κᾀξ αὐτῆς τῆς 
<span class="pb" data-page="7.74" id="p7.74"></span>
<span class="lb" data-page="7.74" data-line="1" id="p7.74.1"></span>οὐσίας τῶν πραγμάτων ἔνεστί σοι χωρὶς ἐπαγωγῆς συλλογίζεσθαι.
<span class="lb" data-page="7.74" data-line="2" id="p7.74.2"></span>τὴν μὲν γὰρ ὑγείαν αἰτίαν ἐνεργείας ἐθέμεθα, τὴν
<span class="lb" data-page="7.74" data-line="3" id="p7.74.3"></span>δὲ νόσον αἰτίαν ἐνεργείας βλάβης· ἀλλὰ καὶ τὰ συμπτώματα,
<span class="lb" data-page="7.74" data-line="4" id="p7.74.4"></span>περὶ ὧν δὴ νῦν τὸν λόγον ποιούμεθα, βλάβας ἐνεργειῶν
<span class="lb" data-page="7.74" data-line="5" id="p7.74.5"></span>ὑπάρχειν ἔφαμεν. ἐκ δὲ τούτων ὑποκειμένων συμβαίνει,
<span class="lb" data-page="7.74" data-line="6" id="p7.74.6"></span>τοῦ τοιούτου γένους τῶν συμπτωμάτων αἰτίας εἶναι τὰς
<span class="lb" data-page="7.74" data-line="7" id="p7.74.7"></span>νόσους. 
</p>
</section>
<section id="s5" title="Chapter 5">
<p>
<span class="lb" data-page="7.74" data-line="8" id="p7.74.8"></span>Ὅτι δὲ καὶ τὰ τῶν λοιπῶν δύο γενῶν αἱ νόσοι
<span class="lb" data-page="7.74" data-line="9" id="p7.74.9"></span>προηγοῦνται, λόγον αἰτίας ἔχουσαι πρὸς αὐτὰ, καὶ τοῦτο
<span class="lb" data-page="7.74" data-line="10" id="p7.74.10"></span>δείξομεν ὀλίγον ὕστερον, ἐπειδὰν πρότερον ἅπαντα τὸν περὶ
<span class="lb" data-page="7.74" data-line="11" id="p7.74.11"></span>αὐτῶν ἐπέλθωμεν λόγον, ἀρξάμενοι πάλιν ἀπὸ τῶν ἐν ταῖς
<span class="lb" data-page="7.74" data-line="12" id="p7.74.12"></span>διαθέσεσι τοῦ σώματος συνισταμένων συμπτωμάτων. εἰσὶ
<span class="lb" data-page="7.74" data-line="13" id="p7.74.13"></span>δ’ αὐτῶν αἱ πρῶται διαφοραὶ τέτταρες. τὰ μὲν γὰρ ὁρατὰ,
<span class="lb" data-page="7.74" data-line="14" id="p7.74.14"></span>τὰ δ’ ἀκουστὰ, τὰ δ’ ὀσφραντὰ, τὰ δὲ γευστὰ, τὰ δ’
<span class="lb" data-page="7.74" data-line="15" id="p7.74.15"></span>ἁπτὰ τετύχηκεν ὄντα. τὰ μὲν οὖν ὁρατὰ τὴν γένεσιν ἐν
<span class="lb" data-page="7.74" data-line="16" id="p7.74.16"></span>ταῖς παρὰ φύσιν ἴσχει χροιαῖς, ἤτοι παντὸς ἅμα τοῦ σώματος,
<span class="lb" data-page="7.74" data-line="17" id="p7.74.17"></span>ἤ τινων μορίων ἤ τινος· ἅπαντος μὲν οὖν, ὡς ἐπὶ τῶν
<span class="lb" data-page="7.74" data-line="18" id="p7.74.18"></span>ἰκτεριώντων ἔχει, καὶ τῆς ἡπατίτιδός τε καὶ σπληνίτιδος ὀνομαζομένης 
<span class="pb" data-page="7.75" id="p7.75"></span>
<span class="lb" data-page="7.75" data-line="1" id="p7.75.1"></span>νόσου, καί τισιν ὑδέρων εἴδεσιν· ἔν τινι δὲ, καθάπερ
<span class="lb" data-page="7.75" data-line="2" id="p7.75.2"></span>ἔν τε τῇ γλώττῃ μόνῃ πολλάκις ὁρᾶταί τις ἐξαίρετος
<span class="lb" data-page="7.75" data-line="3" id="p7.75.3"></span>ἄχροια, καὶ τοῖς ἐξ ἀποστημάτων μορίοις μελανθεῖσιν ἢ πελιδνοῖς
<span class="lb" data-page="7.75" data-line="4" id="p7.75.4"></span>γενομένοις, οὕτω δὲ κᾀν τοῖς ἄνθραξι, κᾀν τοῖς ἐρυσιπέλασιν
<span class="lb" data-page="7.75" data-line="5" id="p7.75.5"></span>ἕρπησί τε καὶ γαγγραίναις ὑπαλλάττεται τὰ κατὰ
<span class="lb" data-page="7.75" data-line="6" id="p7.75.6"></span>φύσιν χρώματα. τούτου τοῦ γένους ἐστὶ καὶ ἀλφὸς, καὶ
<span class="lb" data-page="7.75" data-line="7" id="p7.75.7"></span>λεύκη, καὶ ἐλέφας, καὶ τἄλλα ὅσα τοιαῦτα. καὶ γὰρ καὶ
<span class="lb" data-page="7.75" data-line="8" id="p7.75.8"></span>ταῦτα τὰς κατὰ φύσιν ὑπαλλάττει χροιάς. καὶ μὲν δὴ καὶ
<span class="lb" data-page="7.75" data-line="9" id="p7.75.9"></span>πολλοῖς ἅμα μορίοις ἐστὶν εὑρεῖν ποτε συμβαίνουσαν ἄχροιαν
<span class="lb" data-page="7.75" data-line="10" id="p7.75.10"></span>ἐν πολλοῖς τῶν νοσημάτων, ἤτοι περὶ τὰ σκέλη μᾶλλον, ἢ
<span class="lb" data-page="7.75" data-line="11" id="p7.75.11"></span>περὶ τὸ πρόσωπον, ἢ σύμπαν γε τὸ ἄνω τοῦ σώματος, ἢ
<span class="lb" data-page="7.75" data-line="12" id="p7.75.12"></span>σύμπαν τὸ κάτω. τὰς μὲν οὖν ὁρατὰς διαφορὰς ἐν τούτοις
<span class="lb" data-page="7.75" data-line="13" id="p7.75.13"></span>ἐπισκεπτέον, τὰς δ’ ὀσφρητὰς ἐπί τε τῆς ἀναπνοῆς καὶ τῆς
<span class="lb" data-page="7.75" data-line="14" id="p7.75.14"></span>διαπνοῆς πρῶτον. ὀνομάζω δὲ τὴν μὲν διὰ λάφυγγος ὁλκήν
<span class="lb" data-page="7.75" data-line="15" id="p7.75.15"></span>τε καὶ αὖθις ἔκπεμψιν τοῦ πέριξ ἀέρος, ἀναπνοήν· τὴν δὲ
<span class="lb" data-page="7.75" data-line="16" id="p7.75.16"></span>καθ’ ὅλον τὸ σῶμα, διαπνοήν. αἱ τοίνυν κατὰ ταύτας γινόμεναι
<span class="lb" data-page="7.75" data-line="17" id="p7.75.17"></span>δυσωδίαι παρὰ φύσιν ἐν τῷ τῶν συμπτωμάτων τετάξονται
<span class="lb" data-page="7.75" data-line="18" id="p7.75.18"></span>γένει, μετὰ δὲ ταύτας αἱ κατὰ τὰ ὦτα καὶ ῥῖνας 
<span class="pb" data-page="7.76" id="p7.76"></span>
<span class="lb" data-page="7.76" data-line="1" id="p7.76.1"></span>καὶ μασχάλας καὶ ὅσα μόρια κατὰ πάθος σήπεται. καὶ μὲν
<span class="lb" data-page="7.76" data-line="2" id="p7.76.2"></span>δὴ κᾀν ταῖς ἐρυγαῖς ἔστιν εὑρεῖν ταὐτὸ τοῦτο γένος τῶν
<span class="lb" data-page="7.76" data-line="3" id="p7.76.3"></span>συμπτωμάτων, ἤτοι καπνώδους, ἢ ὀξώδους, ἢ βρομώδους,
<span class="lb" data-page="7.76" data-line="4" id="p7.76.4"></span>ἢ ἰχθυώδους, ἤ τινος ἑτέρας τοιαύτης ποιότητος ἐξοζούσης
<span class="lb" data-page="7.76" data-line="5" id="p7.76.5"></span>τῆς ἐρυγῆς. κατὰ δὲ τὰς γευστὰς διαφορὰς αὐτῷ τῷ
<span class="lb" data-page="7.76" data-line="6" id="p7.76.6"></span>κάμνοντι τεκμαίρεται τὰ συμπτώματα. καὶ γὰρ ἱδρῶτος
<span class="lb" data-page="7.76" data-line="7" id="p7.76.7"></span>ἐγεύσαντό ποτε παραῤῥυέντος εἰς τὸ στόμα, καὶ τοῦ κατ’
<span class="lb" data-page="7.76" data-line="8" id="p7.76.8"></span>αὐτὴν τὴν γλῶτταν σιάλου τῆς ποιότητος ἐξηλλαγμένης.
<span class="lb" data-page="7.76" data-line="9" id="p7.76.9"></span>ὥσπερ οὖν καὶ τοῦ αἵματος, οἷς καὶ τοῦτο διὰ στόματος ἐκκενοῦται
<span class="lb" data-page="7.76" data-line="10" id="p7.76.10"></span>καθ’ ὁντιναοῦν τρόπον, οἱ μὲν ἐπισήμως γλυκέος ἢ
<span class="lb" data-page="7.76" data-line="11" id="p7.76.11"></span>ἁλμυροῦ γέ τινος ἢ πικροῦ τὴν αἴσθησιν ἴσχουσιν· οὕτω δὲ
<span class="lb" data-page="7.76" data-line="12" id="p7.76.12"></span>καὶ τῶν ἐκ πνεύμονος ἀναγομένων καὶ τῶν ἐκ γαστρὸς ἐμουμένων
<span class="lb" data-page="7.76" data-line="13" id="p7.76.13"></span>οἱ μὲν ὀξέων, οἱ δ’ ἁλικῶν, οἱ δὲ πικρῶν, οἱ δὲ
<span class="lb" data-page="7.76" data-line="14" id="p7.76.14"></span>γλυκέων, οἱ δ’ αὐστηρῶν αἰσθάνονται. πολλοὶ δὲ τῶν
<span class="lb" data-page="7.76" data-line="15" id="p7.76.15"></span>ἰατρῶν καὶ ἱδρῶτος γεύεσθαι <span class="milestone ed2page" data-n="41" data-unit="ed2page" id="ed2page.41"></span>δικαιοῦσιν αὐτοὶ καὶ
<span class="lb" data-page="7.76" data-line="16" id="p7.76.16"></span>προσέτι τοῦ κατὰ τὰ ὦτα ῥύπου· τεκμαίρεσθαι γάρ τι κᾀκ
<span class="lb" data-page="7.76" data-line="17" id="p7.76.17"></span>τούτου. καὶ μὴν καὶ τὰς ἁπτὰς διαφορὰς ἐν τούτοις τοῖς
<span class="lb" data-page="7.76" data-line="18" id="p7.76.18"></span>συμπτώμασιν ἀριθμητέον, ἐπειδὰν ἐξιστῶνται τοῦ κατὰ φύσιν,
<span class="lb" data-page="7.76" data-line="19" id="p7.76.19"></span>οἷον δέρμα σκληρὸν καὶ περιτεταμένον καὶ καρφαλέον. ﻿
<span class="pb" data-page="7.77" id="p7.77"></span>
<span class="lb" data-page="7.77" data-line="1" id="p7.77.1"></span>οὕτω δὲ καὶ πλαδαρὸν ἢ ῥυσσὸν ἤ τινα τοιαύτην ἑτέραν ἔχον
<span class="lb" data-page="7.77" data-line="2" id="p7.77.2"></span>διαφοράν. ἐξ οὖν τῶν εἰρημένων δῆλον, ὡς καὶ τοῦτο τὸ
<span class="lb" data-page="7.77" data-line="3" id="p7.77.3"></span>γένος ἅπαν ὑπὸ νοσημάτων γίνεται. τὰς μὲν γὰρ κατά τε
<span class="lb" data-page="7.77" data-line="4" id="p7.77.4"></span>τὴν χροιὰν καὶ ἀτμὸν καὶ χυμὸν ἁπάσας διαφορὰς αὐτῶν τῶν
<span class="lb" data-page="7.77" data-line="5" id="p7.77.5"></span>στερεῶν σωμάτων ἐν τοῖς φυσικοῖς λόγοις ἐμάθομεν ἑπομένας
<span class="lb" data-page="7.77" data-line="6" id="p7.77.6"></span>ταῖς κράσεσιν· οὕτω δὲ καὶ τὰς ἁπτὰς, καὶ πολύ γ’ ἔτι
<span class="lb" data-page="7.77" data-line="7" id="p7.77.7"></span>μᾶλλον ἁπασῶν τῶν εἰρημένων, ὅτι ταῖς δραστικαῖς ποιότησιν
<span class="lb" data-page="7.77" data-line="8" id="p7.77.8"></span>ὁμογενεῖς αὐτὰς εἶπον, ὡς ὑπὸ τῆς αὐτῆς αἰσθήσεως κρινομένας·
<span class="lb" data-page="7.77" data-line="9" id="p7.77.9"></span>καὶ γὰρ μαλακότης καὶ σκληρότης ὑπὸ τῆς ἁφῆς
<span class="lb" data-page="7.77" data-line="10" id="p7.77.10"></span>δοκιμάζονται, καθάπερ αἱ δραστικαὶ ποιότητες ὁμογενεῖς
<span class="lb" data-page="7.77" data-line="11" id="p7.77.11"></span>ὑπάρχουσαι. ὥσθ’ ὅσον ἐν αὐταῖς παρὰ φύσιν, ἔκγονον
<span class="lb" data-page="7.77" data-line="12" id="p7.77.12"></span>ἅπαν τοῦτο δυσκρασίας ἐστὶν, ὥσπέρ γε καὶ τὸ κατὰ φύσιν
<span class="lb" data-page="7.77" data-line="13" id="p7.77.13"></span>εὐκρασίας. ἀλλ’ ἔστιν ἅπασα δυσκρασία νόσος. ὥστε καὶ
<span class="lb" data-page="7.77" data-line="14" id="p7.77.14"></span>τὰ τοιαῦτα συμπτώματα νοσημάτων ἔκγονα. τὰ δ’ ἐξ ἐπιῤῥύτου
<span class="lb" data-page="7.77" data-line="15" id="p7.77.15"></span>τινὸς ὑγρότητος ἐγγινόμενα τοῖς μορίοις, ὁμογενῆ τοῖς
<span class="lb" data-page="7.77" data-line="16" id="p7.77.16"></span>εἰρημένοις ὑπάρχοντα συμπτώμασι, τὰ μὲν γὰρ ἐμφράξεσιν,
<span class="lb" data-page="7.77" data-line="17" id="p7.77.17"></span>ἢ θλίψεσιν ἑπόμενα, τὰ δὲ τοῖς τῶν ἑλκτικῶν τε καὶ ἀποκριτικῶν 
<span class="pb" data-page="7.78" id="p7.78"></span>
<span class="lb" data-page="7.78" data-line="1" id="p7.78.1"></span>δυνάμεων ἔργοις κακῶς γινομένοις, ἀνάγκη καὶ ταῦτα
<span class="lb" data-page="7.78" data-line="2" id="p7.78.2"></span>τὴν οἷον πηγὴν τῆς γενέσεως ἔχειν τὰ νοσήματα. ἡ μὲν οὖν
<span class="lb" data-page="7.78" data-line="3" id="p7.78.3"></span>κατὰ τὸ ἧπαρ ἔμφραξις νόσημα οὖσα συνθέτου τε καὶ ὀργανικοῦ
<span class="lb" data-page="7.78" data-line="4" id="p7.78.4"></span>σώματος, αἰτία τῆς κατὰ τὸν ἴκτερον ἀχροίας ἐστίν.
<span class="lb" data-page="7.78" data-line="5" id="p7.78.5"></span>ἡ δὲ καθ’ ἕκαστον τῶν μορίων δυσκρασία, νόσημα οὖσα καὶ
<span class="lb" data-page="7.78" data-line="6" id="p7.78.6"></span>αὐτὴ τῶν τοιούτων σωμάτων, ἄλλοτ’ ἄλλην αὐτῶν ἐμποδίζει
<span class="lb" data-page="7.78" data-line="7" id="p7.78.7"></span>δύναμιν, ἤτοι τὴν ἕλκουσαν, ἢ τὴν ἀποκρίνουσαν, ἤ τινα
<span class="lb" data-page="7.78" data-line="8" id="p7.78.8"></span>ἑτέραν, ἐφ’ αἷς ἀνωμάλως τε καὶ ἀτάκτως τῶν ἐν τῷ σώματι
<span class="lb" data-page="7.78" data-line="9" id="p7.78.9"></span>διαῤῥεόντων ὑγρῶν ἄλλοτ’ ἄλλο μόριον ἀλλοιοῦται κατὰ
<span class="lb" data-page="7.78" data-line="10" id="p7.78.10"></span>χροιὰν καὶ ἀτμὸν καὶ χυμὸν καὶ τὰς ἁπτὰς ἁπάσας διαφοράς.
<span class="lb" data-page="7.78" data-line="11" id="p7.78.11"></span>ἀλλὰ μὴν καὶ ὅσον ὑπόλοιπόν ἐστι συμπτωμάτων γένος, ἤτοι
<span class="lb" data-page="7.78" data-line="12" id="p7.78.12"></span>περὶ φωνὰς καὶ ψόφους τοὺς κατὰ τὸ ζῶον, ἤτοι κᾀν τοῖς
<span class="lb" data-page="7.78" data-line="13" id="p7.78.13"></span>ἐκκρινομένοις τοῦ σώματος ἢ ἐπεχομένοις, ἔκγονον ἅπαν καὶ
<span class="lb" data-page="7.78" data-line="14" id="p7.78.14"></span>τοῦτο νοσημάτων ἐστὶν, ἢ αὐτῶν ἄντικρυς, ἢ διὰ μέσων τινῶν
<span class="lb" data-page="7.78" data-line="15" id="p7.78.15"></span>συμπτωμάτων. ἐν μὲν γὰρ ταῖς φωναῖς αἵ τε κατὰ τὸ
<span class="lb" data-page="7.78" data-line="16" id="p7.78.16"></span>στόμα καὶ τὴν φάρυγγα καὶ τὴν τραχεῖαν ἀρτηρίαν καὶ τὸν
<span class="lb" data-page="7.78" data-line="17" id="p7.78.17"></span>πνεύμονα καὶ τὸν θώρακα νόσοι τὰ συμπτώματ’ αὐτῶν ἐργάζονται,
<span class="lb" data-page="7.78" data-line="18" id="p7.78.18"></span>κλονώδεις τέ τινας καὶ τρομώδεις καὶ βραγχώδεις 
<span class="pb" data-page="7.79" id="p7.79"></span>
<span class="lb" data-page="7.79" data-line="1" id="p7.79.1"></span>καὶ κλαγγώδεις ἀποτελοῦσαι φωνάς· ἐν ἄλλοις δέ τισι τοῦ
<span class="lb" data-page="7.79" data-line="2" id="p7.79.2"></span>ζώου μορίοις ἦχοί τε καὶ βορβορυγμοὶ καὶ τρυσμοὶ καὶ ὅσα
<span class="lb" data-page="7.79" data-line="3" id="p7.79.3"></span>τοιαῦτα, τὰ μὲν ὑπὸ στενοχωρίας ὀργάνων ἢ κινήσεως
<span class="lb" data-page="7.79" data-line="4" id="p7.79.4"></span>πλημμελοῦς, τὰ δὲ ὑπὸ πλεονεξίας φυσώδους πνεύματος,
<span class="lb" data-page="7.79" data-line="5" id="p7.79.5"></span>ἢ καί τινων ἢ καὶ πάντων ἅμα τούτων συνιόντων ἀποτελεῖται,
<span class="lb" data-page="7.79" data-line="6" id="p7.79.6"></span>περὶ ὧν ἐπιπλέον ἐν ταῖς τῶν συμπτωμάτων αἰτίαις
<span class="lb" data-page="7.79" data-line="7" id="p7.79.7"></span>εἰρήσεται. 
</p>
</section>
<section id="s6" title="Chapter 6">
<p>
<span class="lb" data-page="7.79" data-line="8" id="p7.79.8"></span>Τὰ δ’ ἐκκρινόμενα τοῦ σώματος, ἢ κατεχόμενα
<span class="lb" data-page="7.79" data-line="9" id="p7.79.9"></span>παρὰ φύσιν, εἰς τρεῖς μὲν τέμνεται καὶ αὐτὰ τὰς
<span class="lb" data-page="7.79" data-line="10" id="p7.79.10"></span>πρώτας διαφορὰς, ἢ ταῖς οὐσίας ὅλαις, ἢ ταῖς ποιότησιν,
<span class="lb" data-page="7.79" data-line="11" id="p7.79.11"></span>ἢ ταῖς ποσότησιν ἐξιστάμενα τοῦ κατὰ φύσιν. ἕπεται δὲ
<span class="lb" data-page="7.79" data-line="12" id="p7.79.12"></span>πάντως νοσήμασιν ἢ αὐτοῖς ἄντικρυς ἢ διὰ μέσων ἑτέρων
<span class="lb" data-page="7.79" data-line="13" id="p7.79.13"></span>συμπτωμάτων. αἱμοῤῥαγία μὲν γὰρ ὅλῳ <span class="milestone ed2page" data-n="42" data-unit="ed2page" id="ed2page.42"></span>τῷ γένει τῆς
<span class="lb" data-page="7.79" data-line="14" id="p7.79.14"></span>ἐκκρινομένης οὐσίας παρὰ φύσιν ἐστίν. ἀλλ’ ἤτοι τρωθέντος
<span class="lb" data-page="7.79" data-line="15" id="p7.79.15"></span>ἢ ῥαγέντος ἢ ἀναστομωθέντος ἢ διαβρωθέντος ἀγγείου γίνεται.
<span class="lb" data-page="7.79" data-line="16" id="p7.79.16"></span>τούτων δὲ ἡ μὲν τρῶσις καὶ ἡ ῥῆξις καὶ ἡ διάβρωσις
<span class="lb" data-page="7.79" data-line="17" id="p7.79.17"></span>νόσημά ἐστιν ὁμοιομεροῦς ἴδιον· ἡ δ’ ἀναστόμωσις
<span class="lb" data-page="7.79" data-line="18" id="p7.79.18"></span>ἴδιον ὀργανικοῦ, ποτὲ μὲν τῆς περισταλτικῆς δυνάμεως 
<span class="pb" data-page="7.80" id="p7.80"></span>
<span class="lb" data-page="7.80" data-line="1" id="p7.80.1"></span>ἀῤῥωστούσης, ποτὲ δὲ τῆς ἀποκριτικῆς ἀμέτρως <span class="milestone ed1page" data-n="218" data-unit="ed1page" id="ed1page.218"></span>κινουμένης,
<span class="lb" data-page="7.80" data-line="2" id="p7.80.2"></span>ποτὲ δὲ ἀμφοτέρων ἅμα βεβλαμμένων ἀποτελουμένη.
<span class="lb" data-page="7.80" data-line="3" id="p7.80.3"></span>οὕτω δὲ καὶ ῥοῦς γυναικεῖος ἤτοι διὰ τὰ τῶν εἰρημένων
<span class="lb" data-page="7.80" data-line="4" id="p7.80.4"></span>ἐνεργειῶν συμπτώματα γένοιτ’ ἂν, ἢ λεπτοῦ καὶ ὀῤῥώδους
<span class="lb" data-page="7.80" data-line="5" id="p7.80.5"></span>τοῦ παντὸς αἵματος ἀποτελεσθέντος. ἔστι δὲ καὶ τοῦτο
<span class="lb" data-page="7.80" data-line="6" id="p7.80.6"></span>σύμπτωμα, γένεσις δ’ αὐτοῦ πολυειδής. ἤτοι γὰρ τῆς ἐξαιματούσης
<span class="lb" data-page="7.80" data-line="7" id="p7.80.7"></span>δυνάμεως, ἢ τῆς διακρινούσης τό τε λεπτὸν καὶ
<span class="lb" data-page="7.80" data-line="8" id="p7.80.8"></span>ὀῤῥῶδες, ἢ τῆς ἐκκρινούσης, τὸ σφάλμα. γένοιτο δ’ ἄν
<span class="lb" data-page="7.80" data-line="9" id="p7.80.9"></span>ποτε καὶ τῆς καθεκτικῆς ἀμέτρως ἐνεργούσης καὶ τοῦ δέρματος
<span class="lb" data-page="7.80" data-line="10" id="p7.80.10"></span>πυκνωθέντος καὶ τῶν νεφρῶν στεγνωθέντων. οὕτω δὲ
<span class="lb" data-page="7.80" data-line="11" id="p7.80.11"></span>καὶ ἱδρῶτας ἀμέτρως ἐκκρίνεσθαι, ἢ ἴσχεσθαι μὴ δεόντως,
<span class="lb" data-page="7.80" data-line="12" id="p7.80.12"></span>ἤτοι διὰ τὴν τοῦ δέρματος διάθεσιν, ἢ διά τινα τῶν εἰρημένων
<span class="lb" data-page="7.80" data-line="13" id="p7.80.13"></span>δυνάμεων, ἢ δι’ αὐτὴν τὴν τῶν ὑγρῶν φύσιν ἀναγκαῖον
<span class="lb" data-page="7.80" data-line="14" id="p7.80.14"></span>γίνεσθαι. καὶ δῆλον ὡς ἐν ἅπασι τοῖς τοιούτοις λόγοις
<span class="lb" data-page="7.80" data-line="15" id="p7.80.15"></span>παραδιαζευκτικοῖς συνδέσμοις χρώμεθα. πάντως μὲν γὰρ ἐφ’
<span class="lb" data-page="7.80" data-line="16" id="p7.80.16"></span>ἑκάστῳ τῶν εἰρημένων συμπτωμάτων εἷς τις ὑπάρχει τρόπος
<span class="lb" data-page="7.80" data-line="17" id="p7.80.17"></span>τῆς αἰτίας, οὐ μὴν κεκώλυταί γε δύο καὶ τρεῖς καὶ πάντας
<span class="lb" data-page="7.80" data-line="18" id="p7.80.18"></span>ἅμα συνιέναι. δῆλον δὲ ὡς ἐκ τούτου τοῦ γένους ἐστὶ τῶν 
<span class="pb" data-page="7.81" id="p7.81"></span>
<span class="lb" data-page="7.81" data-line="1" id="p7.81.1"></span>συμπτωμάτων, δυσουρία τε καὶ ἰσχουρία καὶ στραγγουρία
<span class="lb" data-page="7.81" data-line="2" id="p7.81.2"></span>καὶ ὁ καλούμενος ὕδρωψ εἰς ἀμίδα, τινὲς δὲ διαβήτην αὐτὸν
<span class="lb" data-page="7.81" data-line="3" id="p7.81.3"></span>ὀνομάζουσι, ἄλλοι δὲ διάῤῥοιαν εἰς οὖρα. καὶ μὲν δὴ καὶ
<span class="lb" data-page="7.81" data-line="4" id="p7.81.4"></span>τὰ χρώματα τῶν ἐκκρινομένων παρὰ φύσιν, ἢ τὰς ὀσμὰς,
<span class="lb" data-page="7.81" data-line="5" id="p7.81.5"></span>οὐδὲν ἔτι δεόμεθα δεικνύειν ἐξ ἀνάγκης ἑπόμενα ταῖς νόσοις,
<span class="lb" data-page="7.81" data-line="6" id="p7.81.6"></span>εἴ γε μηδὲν τῶν τοιούτων ἄνευ δυσκρασίας γίνεται. δῆλον
<span class="lb" data-page="7.81" data-line="7" id="p7.81.7"></span>δὲ καὶ ὡς τὸ προκείμενον ἀποδέδεικται σαφῶς. ἁπάσης γὰρ
<span class="lb" data-page="7.81" data-line="8" id="p7.81.8"></span>τῶν συμπτωμάτων τῆς φύσεως ἡγεῖσθαι χρὴ νοσήματα, ὡς
<span class="lb" data-page="7.81" data-line="9" id="p7.81.9"></span>γίνεσθαι πολλάκις οἷον στίχον τινὰ συμπτωμάτων ἐφεξῆς ἀλλήλοις·
<span class="lb" data-page="7.81" data-line="10" id="p7.81.10"></span>ὑπὸ μὲν τοῦ νοσήματος αὐτοῦ τὸ πρῶτον, ὑπὸ δὲ
<span class="lb" data-page="7.81" data-line="11" id="p7.81.11"></span>τούτου τὸ δεύτερον, εἶτ’ αὖθις ὑπ’ ἐκείνου τὸ τρίτον, εἶθ’
<span class="lb" data-page="7.81" data-line="12" id="p7.81.12"></span>ἑξῆς ἐπὶ τούτῳ τὸ τέταρτον. ἀλλ’ ἐνταῦθα μὲν προσέχειν
<span class="lb" data-page="7.81" data-line="13" id="p7.81.13"></span>ἀκριβῶς χρὴ τὸν νοῦν καὶ διορίζειν ἐπιμελῶς τῶν ἔργων
<span class="lb" data-page="7.81" data-line="14" id="p7.81.14"></span>τοῦ ζώου τὰ συμπτώματα. πολλαχῇ γὰρ ἀλλήλοις οὕτως
<span class="lb" data-page="7.81" data-line="15" id="p7.81.15"></span>ἔοικεν, ὡς καὶ τὸ σύμπτωμα ἔργον νομίζεσθαι καὶ τοὖργον
<span class="lb" data-page="7.81" data-line="16" id="p7.81.16"></span>σύμπτωμα. καὶ εἰ μή τις ἔχει τι κᾀν τούτῳ κριτήριον
<span class="lb" data-page="7.81" data-line="17" id="p7.81.17"></span>ὑγιὲς, ἐξ ὧν ἂν αὐτὸς σφάλληται συκοφαντήσει τὸν λόγον.
<span class="lb" data-page="7.81" data-line="18" id="p7.81.18"></span>εἰ γὰρ δὴ τῶν κατὰ φύσιν ἐκκρίσεων, οὕτω δὲ καλοῦσι τὰς ﻿
<span class="pb" data-page="7.82" id="p7.82"></span>
<span class="lb" data-page="7.82" data-line="1" id="p7.82.1"></span>ἐπὶ τῶν ὑγιαινόντων γιγνομένας, ἤτοι τὸ ποσὸν, ἢ καὶ τὸ
<span class="lb" data-page="7.82" data-line="2" id="p7.82.2"></span>ποιὸν, ἢ καὶ τὸ γένος αὐτὸ τῆς οὐσίας ὑποθέμενός τις σκοπὸν,
<span class="lb" data-page="7.82" data-line="3" id="p7.82.3"></span>ἔπειτα πρὸς τοῦτ’ ἀποβλέπων κρίνοι τὰ συμπτώματα,
<span class="lb" data-page="7.82" data-line="4" id="p7.82.4"></span>σφαλήσεται πολλαχόθι. πολλαπλάσιος γὰρ ἱδρὼς ἐνίοτε
<span class="lb" data-page="7.82" data-line="5" id="p7.82.5"></span>τοῦ κατὰ φύσιν, ἢ γαστρὸς διαχώρησις, ἢ οὖρα τοῖς ἀῤῥωστοῦσι
<span class="lb" data-page="7.82" data-line="6" id="p7.82.6"></span>γίνεται, μὴ ὅτι βεβλαμμένης ἐνεργείας τινὸς, ἀλλὰ
<span class="lb" data-page="7.82" data-line="7" id="p7.82.7"></span>καὶ μετὰ ῥώμης καὶ προνοίας τοῦ ζώου γιγνομένης. ἔνια
<span class="lb" data-page="7.82" data-line="8" id="p7.82.8"></span>μέν γε καὶ ὅλῳ τῷ γένει παρὰ φύσιν ὑπάρχοντα, καθάπερ
<span class="lb" data-page="7.82" data-line="9" id="p7.82.9"></span>αἱμοῤῥαγίαι διὰ τῶν ῥινῶν, ἢ ἔμετος, ἢ αἵματος ὑποχώρησις,
<span class="lb" data-page="7.82" data-line="10" id="p7.82.10"></span>ἢ αἱμοῤῥοῒς, ἤ τι τοιοῦτον ἕτερον, ὅμως οὐδέπω
<span class="lb" data-page="7.82" data-line="11" id="p7.82.11"></span>παρὰ φύσιν ἐστὶν, ἂν ἐν καιρῷ γίνηται. τὸ δ’ ἐν καιρῷ
<span class="lb" data-page="7.82" data-line="12" id="p7.82.12"></span>δῆλον ὅτι τοῦτ’ ἔστιν, ἂν τὸ λυποῦν ἐκκαθαίρηται.
<span class="lb" data-page="7.82" data-line="13" id="p7.82.13"></span>μενούσης οὖν τῆς ὁμολογίας, ἣν ἐξ ἀρχῆς ὡμολογήσαμεν,
<span class="lb" data-page="7.82" data-line="14" id="p7.82.14"></span>ὡς αἱ τῶν ἐνεργειῶν βλάβαι συμπτώμαθ’ ὑπάρχουσιν, οὐδὲν
<span class="lb" data-page="7.82" data-line="15" id="p7.82.15"></span>τῶν ἐπ’ ὠφελείᾳ γινομένων ἐκ τούτου τοῦ γένους ἐστὶ
<span class="lb" data-page="7.82" data-line="16" id="p7.82.16"></span>τῶν συμπτωμάτων. ἔργον γὰρ φύσεως ἕκαστον αὐτῶν
<span class="lb" data-page="7.82" data-line="17" id="p7.82.17"></span>μᾶλλον ἢ βλάβη τις ὑπάρχει. ἀλλ’ ἴσως τις <span class="milestone ed2page" data-n="43" data-unit="ed2page" id="ed2page.43"></span>ὑπάξει
<span class="lb" data-page="7.82" data-line="18" id="p7.82.18"></span>θατέρῳ γένει τῶν συμπτωμάτων, τῷ τῆς παρὰ φύσιν 
<span class="pb" data-page="7.83" id="p7.83"></span>
<span class="lb" data-page="7.83" data-line="1" id="p7.83.1"></span>διαθέσεως, ἅπαντα τὰ τοιαῦτα. τὸ γὰρ ὅλως διῃρῆσθαί
<span class="lb" data-page="7.83" data-line="2" id="p7.83.2"></span>τινα φλέβα καθ’ ὁτιοῦν μόριον τοῦ σώματος, ἢ ἀνεστομῶσθαι
<span class="lb" data-page="7.83" data-line="3" id="p7.83.3"></span>μέχρι τοῦ προχεῖν ἃ πρότερον ἔστεγεν, οὐ κατὰ
<span class="lb" data-page="7.83" data-line="4" id="p7.83.4"></span>φύσιν εἶναι διάθεσιν. καί τοι κᾀνταῦθα τὴν διάῤῥοιαν
<span class="lb" data-page="7.83" data-line="5" id="p7.83.5"></span>τῆς γαστρὸς, ἢ τὸ τῶν οὔρων πλῆθος οὐκ ἂν ἔχοι δεικνύναι
<span class="lb" data-page="7.83" data-line="6" id="p7.83.6"></span>πάντως ἑπόμενα ταῖς παρὰ φύσιν διαθέσεσιν. αἱμοῤῥαγίας
<span class="lb" data-page="7.83" data-line="7" id="p7.83.7"></span>μὲν γὰρ καὶ ἐμέτους ὅλῳ τῷ γένει φησί τις
<span class="lb" data-page="7.83" data-line="8" id="p7.83.8"></span>παρὰ φύσιν ὑπάρχειν, οὔτε δὲ ἡ διὰ γαστρὸς, οὔτε ἡ
<span class="lb" data-page="7.83" data-line="9" id="p7.83.9"></span>διὰ κύστεως, οὔτε ἡ διὰ μήτρας ἔκκρισις ὅλῳ τῷ γένει
<span class="lb" data-page="7.83" data-line="10" id="p7.83.10"></span>παρὰ φύσιν. ἴσως δ’ ἀμφισβητήσει τις καὶ περὶ τῶν
<span class="lb" data-page="7.83" data-line="11" id="p7.83.11"></span>ἱδρώτων, ὡς οὐδ’ αὐτῶν ὄντων κατὰ φύσιν. καὶ γὰρ
<span class="lb" data-page="7.83" data-line="12" id="p7.83.12"></span>οὖν καὶ ὁ Διοκλῆς ἱκανῶς ἐπεχείρησεν εἰς τοῦτο. πάνυ
<span class="lb" data-page="7.83" data-line="13" id="p7.83.13"></span>δ’ εἶναι τραχὺ δοκεῖ τόδε τὸ δόγμα καὶ παρὰ τὴν ἐνάργειαν,
<span class="lb" data-page="7.83" data-line="14" id="p7.83.14"></span>εἰ καὶ ὅτι μάλιστα πιθανῶς κατασκευάζηται. περὶ
<span class="lb" data-page="7.83" data-line="15" id="p7.83.15"></span>μὲν δὴ τῶν τοιούτων ἴσως ἄν ποτε καὶ αὖθις εἰπεῖν
<span class="lb" data-page="7.83" data-line="16" id="p7.83.16"></span>ἂν γένοιτο ἡμῖν· παντάπασι γὰρ ὀλίγα διαμφισβητεῖται·
<span class="lb" data-page="7.83" data-line="17" id="p7.83.17"></span>περὶ δὲ τοῦ παντὸς πλήθους τῶν ἄλλων συμπτωμάτων
<span class="lb" data-page="7.83" data-line="18" id="p7.83.18"></span>ἱκανῶς ἐπιδέδεικται, καὶ χρὴ καταπαύειν ἤδη καὶ τόδε 
<span class="pb" data-page="7.84" id="p7.84"></span>
<span class="lb" data-page="7.84" data-line="1" id="p7.84.1"></span>τὸ γράμμα. καὶ γὰρ δὴ καὶ γεγυμνασμένος τις ἐν τοῖς
<span class="lb" data-page="7.84" data-line="2" id="p7.84.2"></span>ὁμολογουμένοις ῥᾷον ἂν ἀκολουθήσειε τῇ τῶν ἀμφισβητουμένων
<span class="lb" data-page="7.84" data-line="3" id="p7.84.3"></span>κρίσει. 
</p>
</section>
</section>
</article>
