<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg016.1st1K-grc1.xml">De uteri dissectione</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg016.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Lipsiae</span> : <span class="biblScope">2</span>, <span class="biblScope">1</span>, <span class="biblScope">4</span>, <span class="biblScope">887-908</span>, <span class="date" rel="-">1821</span>
</span>. </span>
<a href="https://hdl.handle.net/2027/chi.17443628">HathiTrust</a>
</span>
</p>
</div>
</header>
<section id="s">
<span class="pb" data-page="2.887" id="p2.887"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΜΗΤΡΑΣ ΑΝΑΤΟΜΗΣ
<br/>ΒΙΒΛΙΟΝ.
</h1>
<p>
<span class="lb" data-page="2.887" data-line="1" id="p2.887.1"></span>Περὶ μήτρας ὁ λόγος θέσεώς τε καὶ μεγέθους,
<span class="lb" data-page="2.887" data-line="2" id="p2.887.2"></span>καὶ σχήματος αὐτῆς, ὅθεν τε ἤρτηται, καὶ ὅθεν
<span class="lb" data-page="2.887" data-line="3" id="p2.887.3"></span>τρέφεται, καὶ ὅσοις συμφύεται, καὶ τίνων ψαύει, καὶ περὶ
<span class="lb" data-page="2.887" data-line="4" id="p2.887.4"></span>τῶν πλεκόντων αὐτὴν, καὶ ὅσα κυούσης τῆς γυναικὸς ἐντὸς
<span class="lb" data-page="2.887" data-line="5" id="p2.887.5"></span>τῆς μήτρας φύεται κατὰ τὸν χορίον ἢ τοὺς τὸ ἔμβρυον
<span class="lb" data-page="2.887" data-line="6" id="p2.887.6"></span>περιέχοντας ὑμένας. κεῖται μὲν δὴ ἐντὸς τοῦ περιτοναίου,
<span class="lb" data-page="2.887" data-line="7" id="p2.887.7"></span>μεταξὺ κύστεως τε καὶ ἀπευθυσμένου, τούτῳ μὲν ἐπικειμένη
<span class="lb" data-page="2.887" data-line="8" id="p2.887.8"></span>σχεδὸν ὅλῳ, κύστεως δὲ κατὰ μὲν τὸ πρὸς τὸν ὀμφαλὸν,
<span class="lb" data-page="2.887" data-line="9" id="p2.887.9"></span>ἔνθα ὁ πυθμήν ἐστιν αὐτῆς, ὑπερέχουσα ὡς τὰ πολλὰ, 
<span class="pb" data-page="2.888" id="p2.888"></span>
<span class="lb" data-page="2.888" data-line="1" id="p2.888.1"></span>κατὰ δὲ τὸ πρὸς τὸ αἰδοῖον ἡ κύστις μήτρας ὑπερέχει τῷ
<span class="lb" data-page="2.888" data-line="2" id="p2.888.2"></span>αὐχένι. αὐτῶν δὲ γυναικῶν ἡ μὲν κύστις κατὰ τὸ ἐφήβαιον
<span class="lb" data-page="2.888" data-line="3" id="p2.888.3"></span>τέτακται, τὸν αὐχένα μικρότερόν τε καὶ εὐρύτερον
<span class="lb" data-page="2.888" data-line="4" id="p2.888.4"></span>ἔχουσα τῆς ἀνδρώας κύστεως, μεταξὺ τῶν τῆς ἥβης καλουμένων
<span class="lb" data-page="2.888" data-line="5" id="p2.888.5"></span>ὀστῶν καθήκοντα εἰς τὸ γυναικεῖον αἰδοῖον ἐγγὺς
<span class="lb" data-page="2.888" data-line="6" id="p2.888.6"></span>τῷ ἔξω τε καὶ ἄνω πέρατι αὐτοῦ. τὸ δὲ ἀπευθυσμένον
<span class="lb" data-page="2.888" data-line="7" id="p2.888.7"></span>τῷ τε ἱερῷ καλουμένῳ ὀστῷ καί τισι τῶν τῆς ὀσφύος
<span class="lb" data-page="2.888" data-line="8" id="p2.888.8"></span>σπονδύλων ἐφίδρυται. καὶ γάρ πως καὶ σιμοῦται τὰ ἔνδον
<span class="lb" data-page="2.888" data-line="9" id="p2.888.9"></span>ἡ ῥάχις κατὰ τοῦτο, διὸ καὶ ἔξωθεν κυρτὴ καταφαίνεται,
<span class="lb" data-page="2.888" data-line="10" id="p2.888.10"></span>ὥς που καὶ Ἱπποκράτης περὶ αὐτῆς εἶπεν. αὕτη δὲ ἡ
<span class="lb" data-page="2.888" data-line="11" id="p2.888.11"></span>ῥάχις κατὰ μῆκος ἰθυσκολία ἐστὶν, ἀπὸ μὲν τοῦ ἱεροῦ
<span class="lb" data-page="2.888" data-line="12" id="p2.888.12"></span>ὀστέου μέχρι τοῦ μεγάλου σπονδύλου, παρ’ οὗ προσήρτηται
<span class="lb" data-page="2.888" data-line="13" id="p2.888.13"></span>ἡ τῶν σκελῶν πρόσφυσις, ἄχρι μὲν τούτου κυφή· κύστις τε
<span class="lb" data-page="2.888" data-line="14" id="p2.888.14"></span>γὰρ καὶ γονὴ καὶ ἀρχοῦ τὸ χαλαρὸν ἐν τούτῳ ἔγκειται.
<span class="lb" data-page="2.888" data-line="15" id="p2.888.15"></span>ἀρχὸν μὲν οὖν λέγω τὸ ὅλον ἀπευθυσμένον, καὶ χαλαρὸν
<span class="lb" data-page="2.888" data-line="16" id="p2.888.16"></span>δὲ ἀρχοῦ τὸ κάτω μέρος τοῦ ἀπευθυσμένου, ἔνθα
<span class="lb" data-page="2.888" data-line="17" id="p2.888.17"></span>καὶ μάλιστα ἀνευρύνεται. καὶ ἐστιν ἐπὶ τέλει αὐτοῦ ὁ
<span class="lb" data-page="2.888" data-line="18" id="p2.888.18"></span>καλούμενος σφιγκτὴρ, πρὸς ὃν, οἶμαι, ἀντιδιαστέλλων 
<span class="pb" data-page="2.889" id="p2.889"></span>
<span class="lb" data-page="2.889" data-line="1" id="p2.889.1"></span>χαλαρὸν ἔφη τὸ ἄλλο μέρος τοῦ ἀπευθυσμένου, <span class="milestone ed2page" data-n="277" data-unit="ed2page" id="ed2page.277"></span>ἔνθα
<span class="lb" data-page="2.889" data-line="2" id="p2.889.2"></span>καὶ μάλιστα ἀνευρύνεται. γονὴν δὲ λέγω ἤτοι τὰ γεννητικὰ
<span class="lb" data-page="2.889" data-line="3" id="p2.889.3"></span>μόρια, ἢ καὶ αὐτὴν τὴν μήτραν. 
</p>
</section>
<section id="s2" title="Chapter 2">
<p>
<span class="lb" data-page="2.889" data-line="4" id="p2.889.4"></span>Μέγεθος δὲ οὐκ ἴση μὲν ἐπὶ πασῶν, πολὺ
<span class="lb" data-page="2.889" data-line="5" id="p2.889.5"></span>γὰρ ἐλάττων μὲν ἡ τῆς κυησάσης, μείζων δὲ ἡ τῆς ἐγκύου.
<span class="lb" data-page="2.889" data-line="6" id="p2.889.6"></span>καὶ ἥτις οὐδέποτε ἐκύησε, καὶ ταύτης μείων ἐστὶ, καὶ παρὰ
<span class="lb" data-page="2.889" data-line="7" id="p2.889.7"></span>τὰς ἡλικίας,<span class="milestone ed1page" data-n="211" data-unit="ed1page" id="ed1page.211"></span> αἷς μηδέπω τοῦ λαγνεύεσθαι ὥρα ἢ μηκέτι·
<span class="lb" data-page="2.889" data-line="8" id="p2.889.8"></span>καὶ γὰρ καὶ ἄλλως ἐλάττων ἀεὶ ταῖς μὴ λαγνευομέναις.
<span class="lb" data-page="2.889" data-line="9" id="p2.889.9"></span>πειρατέον δὲ ὑπογράψαι τό γε μὴν τῆς συμμέτρως
<span class="lb" data-page="2.889" data-line="10" id="p2.889.10"></span>ἐχούσης μέγεθος. κατὰ μὲν οὖν τὸ ἄνω πέρας τοῦ πυθμένος
<span class="lb" data-page="2.889" data-line="11" id="p2.889.11"></span>πλησίον ἐστὶ τῷ ὀμφαλῷ, τὸ κάτω δὲ αὑτῆς πέρας κατὰ
<span class="lb" data-page="2.889" data-line="12" id="p2.889.12"></span>τὸ αἰδοῖον τῆς γυναικὸς ἔχει, καὶ ἔστιν ἀπὸ τοῦ τόπου, εἰς
<span class="lb" data-page="2.889" data-line="13" id="p2.889.13"></span>ὃν ἐπιβάλλει, ἐπὶ τὸ πέρας τοῦ αἰδοίου τὸ ἔξω οὐκ ἴσον
<span class="lb" data-page="2.889" data-line="14" id="p2.889.14"></span>μὲν ἐπὶ πασῶν, ὡς τὸ πολὺ δὲ σύμμετρον τὸ διάστημα
<span class="lb" data-page="2.889" data-line="15" id="p2.889.15"></span>δακτύλων ἕνδεκα, κατὰ δὲ τὸ πλάτος ἐφ’ ἑκατέραν τῶν λαγόνων
<span class="lb" data-page="2.889" data-line="16" id="p2.889.16"></span>ἐκτείνεται ταῖς αὑτῆς κεραίαις. περὶ δὲ τῶν κατὰ
<span class="lb" data-page="2.889" data-line="17" id="p2.889.17"></span>βάθος περάτων ἤδη εἴρηται, ὅτι τε κύστις καὶ ἀπευθυσμένον 
<span class="pb" data-page="2.890" id="p2.890"></span>
<span class="lb" data-page="2.890" data-line="1" id="p2.890.1"></span>ὁρίζουσιν αὐτὴν, καὶ ὅτι ἡ μὲν ἐπίκειται, αὐτὸ
<span class="lb" data-page="2.890" data-line="2" id="p2.890.2"></span>δὲ ὑπόκειται. αὐτὸ δὲ τὸ αἰδοῖον τὸ γυναικεῖόν ἐστιν ἡ
<span class="lb" data-page="2.890" data-line="3" id="p2.890.3"></span>μεταξὺ τῶν τῆς ἥβης ὀστῶν εὐρυχωρία, κατὰ τὰ ἔξω μέρη
<span class="lb" data-page="2.890" data-line="4" id="p2.890.4"></span>δερματώδη ἐπίφυσιν ἔχουσα ἀνάλογον τῆς ἐπὶ τῶν ἀῤῥένων
<span class="lb" data-page="2.890" data-line="5" id="p2.890.5"></span>πόσθης. 
</p>
</section>
<section id="s3" title="Chapter 3">
<p>
<span class="lb" data-page="2.890" data-line="6" id="p2.890.6"></span>Τὸ δὲ σχῆμα αὐτῆς, τὸ μὲν ἄλλο πᾶν
<span class="lb" data-page="2.890" data-line="7" id="p2.890.7"></span>σῶμα καὶ μάλιστα ὁ πυθμὴν κύστει ἔοικε· καθ’ ὅσον δὲ
<span class="lb" data-page="2.890" data-line="8" id="p2.890.8"></span>ἐπὶ τῶν πλαγίων ἀποφύσεις ἔχει μαστοειδεῖς πρὸς τὰς λαγόνας
<span class="lb" data-page="2.890" data-line="9" id="p2.890.9"></span>ἀνανευούσας, ταύτῃ οὐκ ἔτι ἔοικεν. αὐτῶν δὲ τούτων
<span class="lb" data-page="2.890" data-line="10" id="p2.890.10"></span>τὸ σχῆμα ὁ μὲν Ἡρόφιλος ἡμιτόμου κύκλου ἕλικι
<span class="lb" data-page="2.890" data-line="11" id="p2.890.11"></span>εἰκάζει· Διοκλῆς δὲ κέρασι φυομένοις. διὰ ταῦτα καὶ
<span class="lb" data-page="2.890" data-line="12" id="p2.890.12"></span>ὠνόμασε κεραίας παρωνύμως ἀπὸ τοῦ κέρατος. Εὔδημος
<span class="lb" data-page="2.890" data-line="13" id="p2.890.13"></span>δὲ πλεκτάνας καλεῖ, οὐκ ἔχων φάναι, πότερον ὅτι πέπλεκται
<span class="lb" data-page="2.890" data-line="14" id="p2.890.14"></span>ταύτῃ ἀγγεῖα ἑλικοειδῶς, ἀλλ’ αὐτὰς τὰς ἀποφύσεις
<span class="lb" data-page="2.890" data-line="15" id="p2.890.15"></span>παρείκασε πλεκτάναις. οἱ δὲ περὶ Πραξαγόραν τε καὶ Φιλότιμον
<span class="lb" data-page="2.890" data-line="16" id="p2.890.16"></span>κόλπους αὐτὰς καλοῦσι, ὅθεν καὶ δίκολπον μὲν
<span class="lb" data-page="2.890" data-line="17" id="p2.890.17"></span>τὴν μήτραν τῆς γυναικὸς λέγουσι, πολύκολπον δὲ τὴν τῶν
<span class="lb" data-page="2.890" data-line="18" id="p2.890.18"></span>πολυτόκων ζώων. καὶ ὅτι μὲν ἡ τῆς ὑὸς μήτρα, καὶ 
<span class="pb" data-page="2.891" id="p2.891"></span>
<span class="lb" data-page="2.891" data-line="1" id="p2.891.1"></span>εἴ τι ἄλλο ὁμοῦ κυΐσκει πολλὰ, πολύκολπός ἐστι, τοῦτο
<span class="lb" data-page="2.891" data-line="2" id="p2.891.2"></span>μὲν καὶ πάνυ ἀληθές· οὐ μὴν ἐπί γε γυναικῶν τοὔνομα
<span class="lb" data-page="2.891" data-line="3" id="p2.891.3"></span>πρέπειν ἡγοῦμαι. πρῶτον μὲν γὰρ ἑλικοειδής ἐστιν ἡ τῆς
<span class="lb" data-page="2.891" data-line="4" id="p2.891.4"></span>ὑὸς μήτρα, ἔπειτα ἐν τοῖς κόλποις τὰ ἔμβρυα κυΐσκεται·
<span class="lb" data-page="2.891" data-line="5" id="p2.891.5"></span>γυναικὶ δὲ καὶ τοῖς ἄλλοις ζώοις, ὅσα γυναικὶ κατὰ τὴν
<span class="lb" data-page="2.891" data-line="6" id="p2.891.6"></span>μήτραν ἔοικεν, οἷον αἰγί τε καὶ βοῒ, οὐκ ἐν ταῖς κεραίαις
<span class="lb" data-page="2.891" data-line="7" id="p2.891.7"></span>εὑρίσκεται τὰ ἔμβρυα, (παρὰ πολὺ γὰρ αὗται ἐλάττους
<span class="lb" data-page="2.891" data-line="8" id="p2.891.8"></span>ἢ κατὰ μέγεθος ἐμβρύου,) ἀλλ’ ἐν τῷ ἄλλῳ κύτει παντὶ
<span class="lb" data-page="2.891" data-line="9" id="p2.891.9"></span>τῆς ὑστέρας. ἀλλ’ οἶμαι τούτους, οὐκ ἔχοντας οὔτε χρείαν
<span class="lb" data-page="2.891" data-line="10" id="p2.891.10"></span>οὔτε ἐνέργειαν εἰπεῖν τῶν κεραιῶν, τοιαῦτα ἄτοπα λέγειν
<span class="lb" data-page="2.891" data-line="11" id="p2.891.11"></span>ὑπομένειν. ἐπεὶ δὲ μακρός τε ὁ λόγος καὶ ἄλλως οὐ δίκαιον,
<span class="lb" data-page="2.891" data-line="12" id="p2.891.12"></span>περὶ μὲν κεραιῶν χρείας τε καὶ ἐνεργείας εἰπεῖν τι,
<span class="lb" data-page="2.891" data-line="13" id="p2.891.13"></span>καὶ μὴ περὶ τῶν ἄλλων τῶν κατὰ τὴν μήτραν ἑκάστου,
<span class="lb" data-page="2.891" data-line="14" id="p2.891.14"></span>διὰ τοῦτο καὶ ἡμῖν εἰσαῦθις ἀναβεβλήσθω. ἱκανά τε
<span class="lb" data-page="2.891" data-line="15" id="p2.891.15"></span>γὰρ καὶ αὐτὰ καθ’ ἑαυτὰ ἐπισκέψασθαι τὰ κατὰ τὴν μήτραν
<span class="lb" data-page="2.891" data-line="16" id="p2.891.16"></span>πεφυκότα, τί τε ἔργον ἑκάστου, καὶ τίς ἡ δύναμις,
<span class="lb" data-page="2.891" data-line="17" id="p2.891.17"></span>καὶ διὰ τί τοιαῦτα, κατά τε τὸ μέγεθος καὶ τὴν θέσιν ﻿
<span class="pb" data-page="2.892" id="p2.892"></span>
<span class="lb" data-page="2.892" data-line="1" id="p2.892.1"></span>καὶ τὴν διάπλασιν <span class="milestone ed2page" data-n="278" data-unit="ed2page" id="ed2page.278"></span>καὶ τὴν πλοκὴν καὶ τὴν πρὸς
<span class="lb" data-page="2.892" data-line="2" id="p2.892.2"></span>τὰ παρακείμενα κοινωνίαν ἐγένετο. νυνὶ δὲ ἐπὶ τὰ ἑξῆς
<span class="lb" data-page="2.892" data-line="3" id="p2.892.3"></span>ἴωμεν. εἴη δ’ ἂν ἑξῆς λέγειν περί τε συμφύσεως καὶ προσαρτήσεως
<span class="lb" data-page="2.892" data-line="4" id="p2.892.4"></span>καὶ τῶν ἄλλων, ὅσα τούτοις παράκειται. 
</p>
</section>
<section id="s4" title="Chapter 4">
<p>
<span class="lb" data-page="2.892" data-line="5" id="p2.892.5"></span>Τῶν γὰρ τῇ μήτρᾳ σωμάτων ὁμιλούντων
<span class="lb" data-page="2.892" data-line="6" id="p2.892.6"></span>τὰ μὲν ἐπιψαύει μόνον αὐτῆς, οὐκέτι δὲ καὶ συμφύεται, πολλὰ
<span class="lb" data-page="2.892" data-line="7" id="p2.892.7"></span>δὲ ἑνοῦται, καὶ οὐκ ἂν αὐτὰ χωρίσαις ἄνευ τομῆς· ἔστι
<span class="lb" data-page="2.892" data-line="8" id="p2.892.8"></span>δὲ καὶ ἃ δερόντων ἀπολύεται, καὶ μὴν δὴ καὶ προσήρτηται
<span class="lb" data-page="2.892" data-line="9" id="p2.892.9"></span>πολλοῖς, καὶ πολλὰ εἰς αὐτὴν ἐμπέφυκεν. ψαύει μὲν
<span class="lb" data-page="2.892" data-line="10" id="p2.892.10"></span>οὖν τῶν λεπτῶν ἐντέρων ἥ γε μετρίως ἔχουσα μεγέθους·
<span class="lb" data-page="2.892" data-line="11" id="p2.892.11"></span>ἄλλως δὲ ἡ μὲν ὑπερβαλλόντως μικρὰ τούτων ψαύει μόνων,
<span class="lb" data-page="2.892" data-line="12" id="p2.892.12"></span>οἷς καὶ προσπέφυκεν· ἡ δ’ αὖ μεγίστη (τοιαύτη δέ
<span class="lb" data-page="2.892" data-line="13" id="p2.892.13"></span>ἐστι μάλιστα, ὅταν κύῃ) τάς τε λαγόνας ἐκπεπλήρωκε καὶ
<span class="lb" data-page="2.892" data-line="14" id="p2.892.14"></span>τὸ ὑπογάστριον, καὶ πολλῶν ἐντέρων ψαύει. προσήρτηται
<span class="lb" data-page="2.892" data-line="15" id="p2.892.15"></span>δὲ κατά τινας ἰνώδεις καὶ λεπτὰς διαστάσεις ἀπευθυσμένῳ
<span class="lb" data-page="2.892" data-line="16" id="p2.892.16"></span>τε καὶ κύστει, (πλείω δέ ἐστι τὰ τῆς κύστεως ἀρτήματα,)
<span class="lb" data-page="2.892" data-line="17" id="p2.892.17"></span>καὶ ἱερῷ ὀστέῳ προσήρτηται διά τινων εὐτόνων δεσμῶν, 
<span class="pb" data-page="2.893" id="p2.893"></span>
<span class="lb" data-page="2.893" data-line="1" id="p2.893.1"></span>ἐπιδέσεις ἐχόντων νεύρων μυωδῶν. τοσούτοις δὲ σώμασι
<span class="lb" data-page="2.893" data-line="2" id="p2.893.2"></span>κᾀκ τῶν κατὰ τὴν ὀσφὺν σπονδύλων ἤρτηται. ἐξήρτηται
<span class="lb" data-page="2.893" data-line="3" id="p2.893.3"></span>δὲ ἐκ τῶν ταύτης μυῶν τῶν μεγάλων, ἀποφύσεις ἑκατέρωθεν
<span class="lb" data-page="2.893" data-line="4" id="p2.893.4"></span>ἀξιολόγους ποιουμένων, αἵ δὴ εἴς τε τὰ τῆς μήτρας
<span class="lb" data-page="2.893" data-line="5" id="p2.893.5"></span>ἄμφω μέρη καὶ εἰς τὸν αὐχένα τῆς κύστεως καὶ εἰς τὴν
<span class="lb" data-page="2.893" data-line="6" id="p2.893.6"></span>ἕδραν μερίζονται. χαλαροὶ δὲ οὗτοι πάντες οἱ δεσμοὶ, καὶ
<span class="lb" data-page="2.893" data-line="7" id="p2.893.7"></span>διὰ τοῦτο ἐπὶ πλεῖστον ἡ μήτρα κινεῖσθαί τε καὶ μετασχηματίζεσθαι
<span class="lb" data-page="2.893" data-line="8" id="p2.893.8"></span>δύναται. ἀρτήματα δὲ οὐδὲν ἧττόν ἐστι καὶ
<span class="lb" data-page="2.893" data-line="9" id="p2.893.9"></span>ὅσα εἰς αὐτὴν ἐμφύεται, τὰ μὲν δὴ ὑφαίνοντά τε καὶ διαπλέκοντα
<span class="lb" data-page="2.893" data-line="10" id="p2.893.10"></span>αὐτὸ τὸ σῶμα τῆς ὑστέρας, ὧν οὐκ ὀλίγη μοῖρά
<span class="lb" data-page="2.893" data-line="11" id="p2.893.11"></span>ἐστι τὰ ἀπὸ τοῦ νωτιαίου μυελοῦ νεῦρα, τὰ δ’ αὐξήσεώς
<span class="lb" data-page="2.893" data-line="12" id="p2.893.12"></span>τε καὶ τροφῆς αὐτῆς τῆς μήτρας καὶ τοῦ ἐμβρύου ἕνεκα,
<span class="lb" data-page="2.893" data-line="13" id="p2.893.13"></span>αἵ τε φλέβες καὶ ἀρτηρίαι. κύστει δὲ καὶ ἀρχῷ συμφύεται
<span class="lb" data-page="2.893" data-line="14" id="p2.893.14"></span>μόνον κατὰ τὸν αὐχένα ὑμενώδεσί τε καὶ ἀρτηριώδεσι σώμασιν
<span class="lb" data-page="2.893" data-line="15" id="p2.893.15"></span>ἐπὶ ποσῇ πιμελῇ, καὶ ἀποδέρεσθαι μὲν αὐτῶν δύναται,
<span class="lb" data-page="2.893" data-line="16" id="p2.893.16"></span>οὕτω δὲ καὶ ἀκριβῶς συμπέφυκεν, ὡς μίαν τε καὶ
<span class="lb" data-page="2.893" data-line="17" id="p2.893.17"></span>τὴν αὐτὴν εἶναι σάρκα. προσπεφύκασι δὲ αὐτῇ καὶ δίδυμοι
<span class="lb" data-page="2.893" data-line="18" id="p2.893.18"></span>καὶ σπερματικὰ ἀγγεῖα. συμπέφυκε δὲ τῷ αἰδοίῳ κατὰ 
<span class="pb" data-page="2.894" id="p2.894"></span>
<span class="lb" data-page="2.894" data-line="1" id="p2.894.1"></span>τὸ πέρας τοῦ αὐχένος· ὥστε, τῆς μήτρας τοῖς μὲν συμφυομένης,
<span class="lb" data-page="2.894" data-line="2" id="p2.894.2"></span>τοῖς δὲ προσηρτημένης, τοῖς δὲ ἐξαρτωμένης, καὶ
<span class="lb" data-page="2.894" data-line="3" id="p2.894.3"></span>τινῶν μὲν αὐτὴν πλεκόντων, τινῶν δὲ τρεφόντων, πρὸς μὲν
<span class="lb" data-page="2.894" data-line="4" id="p2.894.4"></span>τράχηλον κύστεως καὶ ἀπευθυσμένου κατὰ τὸ αἰδοῖον,
<span class="lb" data-page="2.894" data-line="5" id="p2.894.5"></span>ὁμοίως δὲ καὶ πρὸς ὄρχεις καὶ τὰ ἀγγεῖα τὰ σπερματικὰ
<span class="lb" data-page="2.894" data-line="6" id="p2.894.6"></span>συμφύεσθαι λέγοιτ’ ἂν, τοῖς δὲ ἄλλοις μέρεσι κύστεως καὶ
<span class="lb" data-page="2.894" data-line="7" id="p2.894.7"></span>ἀπευθυσμένου προσηρτῆσθαι, ἱερῷ δὲ ὀστέῳ καὶ προσηρτῆσθαι
<span class="lb" data-page="2.894" data-line="8" id="p2.894.8"></span>καὶ ἐξηρτῆσθαι λέγοιτο, μυελοῦ δὲ νωτιαίου καὶ
<span class="lb" data-page="2.894" data-line="9" id="p2.894.9"></span>τῶν κατ’ ὀσφὺν μυῶν ἐξηρτῆσθαι μόνον, νεύροις δὲ καὶ
<span class="lb" data-page="2.894" data-line="10" id="p2.894.10"></span>ἐξηρτῆσθαι καὶ συμπεφυκέναι καὶ συμπεπλέχθαι, ἀρτηρίαις
<span class="lb" data-page="2.894" data-line="11" id="p2.894.11"></span>δὲ καὶ φλεψὶ ἐξηρτῆσθαι καὶ συμπεφυκέναι καὶ συμπεπλέχθαι
<span class="lb" data-page="2.894" data-line="12" id="p2.894.12"></span>καὶ τρέφεσθαι. πῶς οὖν ἔχουσι μεγέθους τε
<span class="lb" data-page="2.894" data-line="13" id="p2.894.13"></span>καὶ θέσεως, καὶ πόσαι τὸν ἀριθμόν εἰσι, καὶ πόθεν πεφύκασιν
<span class="lb" data-page="2.894" data-line="14" id="p2.894.14"></span>αἵ τε φλέβες καὶ αἱ ἀρτηρίαι, ἑπόμενον ἂν εἴη
<span class="lb" data-page="2.894" data-line="15" id="p2.894.15"></span>λέγειν. 
</p>
</section>
<section id="s5" title="Chapter 5">
<p>
<span class="lb" data-page="2.894" data-line="16" id="p2.894.16"></span>
<span class="milestone ed2page" data-n="279" data-unit="ed2page" id="ed2page.279"></span>Ἀπὸ τῆς κοίλης φλεβὸς καὶ τῆς ἐπικειμένης
<span class="lb" data-page="2.894" data-line="17" id="p2.894.17"></span>ἀρτηρίας τῆς μεγάλης ἀποφύονται δύο μὲν φλέβες, δύο
<span class="lb" data-page="2.894" data-line="18" id="p2.894.18"></span>δὲ ἀρτηρίαι, μία ἑκατέρωθεν, φλὲψ μὲν ἀπὸ τῆς κοίλης φλεβὸς, 
<span class="pb" data-page="2.895" id="p2.895"></span>
<span class="lb" data-page="2.895" data-line="1" id="p2.895.1"></span>ἀρτηρία δὲ ἀπὸ τῆς ἀρτηρίας. εἶτα ἡ μὲν ἀπὸ τῶν δεξιῶν εἰς
<span class="lb" data-page="2.895" data-line="2" id="p2.895.2"></span>τὰ δεξιὰ, ἡ δὲ ἀπὸ τῶν ἀριστερῶν εἰς τὸ ἀριστερὸν μέρος
<span class="lb" data-page="2.895" data-line="3" id="p2.895.3"></span>τῆς μήτρας ἐνεχθεῖσα, πρὸ μὲν τῆς εἰς αὐτὴν ἐμφύσεως
<span class="lb" data-page="2.895" data-line="4" id="p2.895.4"></span>ἀποσχίδας εἰς τοὺς διδύμους ἐκτείνει· μετὰ ταῦτα δὲ ἤδη
<span class="lb" data-page="2.895" data-line="5" id="p2.895.5"></span>εἰς τὸ σῶμα τῆς μήτρας καταφύεται, καὶ τοῦτο διαπλέκει.
<span class="lb" data-page="2.895" data-line="6" id="p2.895.6"></span>ταῦτα μὲν δὴ τὰ τέτταρα ἀγγεῖα μικρὸν ὑποκάτω κεῖται
<span class="lb" data-page="2.895" data-line="7" id="p2.895.7"></span>τῶν ὑπὸ τοὺς νεφρούς· πολλῷ δὲ μείζους αἱ φλέβες τῶν
<span class="lb" data-page="2.895" data-line="8" id="p2.895.8"></span>ἀρτηριῶν. ἕτερα δὲ τέτταρα οὐκ ἐπὶ πασῶν γυναικῶν,
<span class="lb" data-page="2.895" data-line="9" id="p2.895.9"></span>ἀλλ’ ἔστιν ἐφ’ ὧν, φησὶν Ἡρόφιλος, τῶν ἐπὶ τοὺς νεφροὺς
<span class="lb" data-page="2.895" data-line="10" id="p2.895.10"></span>ἰόντων ἀποφυόμενα, εἰς τὴν μήτραν ἐμβάλλει, ὅπερ ἐπὶ
<span class="lb" data-page="2.895" data-line="11" id="p2.895.11"></span>μὲν τῶν ἄλλων ζώων οὐχ εὗρον πλὴν σπανίως ἐν πιθήκοις.
<span class="lb" data-page="2.895" data-line="12" id="p2.895.12"></span>οὐ μὴν ἀπιστῶ τὸ πολλάκις εὑρεῖν αὐτὰ ἐπὶ γυναικῶν
<span class="lb" data-page="2.895" data-line="13" id="p2.895.13"></span>τὸν Ἡρόφιλον· ἱκανὸς γὰρ ἦν τά τε ἄλλα τῆς τέχνης, καὶ
<span class="lb" data-page="2.895" data-line="14" id="p2.895.14"></span>τῶν δι’ ἀνατομῆς γινωσκομένων ἐπὶ τὸ ἀκριβέστατον ἥκων,
<span class="lb" data-page="2.895" data-line="15" id="p2.895.15"></span>καὶ τὴν πλείστην ἐπίγνωσιν οὐκ ἐπὶ ἀλόγων ζώων, καθάπερ
<span class="lb" data-page="2.895" data-line="16" id="p2.895.16"></span>οἱ πολλοὶ, ἀλλ’ ἐπ’ αὐτῶν τῶν ἀνθρώπων πεποιημένος.
<span class="lb" data-page="2.895" data-line="17" id="p2.895.17"></span>οὗτος δὲ καὶ ὑμέσιν ἐμφύεσθαι τὰ τρέφοντα τὴν μήτραν
<span class="lb" data-page="2.895" data-line="18" id="p2.895.18"></span>ἀγγεῖά φησι, ὧν λέγομεν ἐξηρτῆσθαι κύστιν, καὶ γίγνεσθαι 
<span class="pb" data-page="2.896" id="p2.896"></span>
<span class="lb" data-page="2.896" data-line="1" id="p2.896.1"></span>τοὺς ὑμένας ἀεὶ παχυτέρους τε καὶ σκληροτέρους καὶ τυλωδεστέρους
<span class="lb" data-page="2.896" data-line="2" id="p2.896.2"></span>ταῖς πλείω κυησάσαις. ταῦτα δὲ καὶ ἐπὶ τῶν
<span class="lb" data-page="2.896" data-line="3" id="p2.896.3"></span>ἄλλων φαίνεται ζώων. καὶ μὴν ἕτεραί τινες ἀρτηρίαι καὶ
<span class="lb" data-page="2.896" data-line="4" id="p2.896.4"></span>φλέβες ἑκατέρωθεν τῆς μήτρας ἐμφύονται παρὰ τὸν αὐχένα,
<span class="lb" data-page="2.896" data-line="5" id="p2.896.5"></span>ἀπὸ τῆς εἰς τὸ αἰδοῖόν τε καὶ τὴν ἕδραν ἡκούσης μεμερισμέναι.
<span class="lb" data-page="2.896" data-line="6" id="p2.896.6"></span>τοιοῦτος μὲν δὴ καὶ ὁ περὶ <span class="milestone ed1page" data-n="212" data-unit="ed1page" id="ed1page.212"></span>τῶν τρεφόντων
<span class="lb" data-page="2.896" data-line="7" id="p2.896.7"></span>καὶ πλεκόντων τὴν μήτραν ἀγγείων λόγος. 
</p>
</section>
<section id="s6" title="Chapter 6">
<p>
<span class="lb" data-page="2.896" data-line="8" id="p2.896.8"></span>Αὐτὸ δὲ τὸ σῶμα αὐτῆς δύο χιτῶνές εἰσιν,
<span class="lb" data-page="2.896" data-line="9" id="p2.896.9"></span>ἀντιστρόφως κείμενοι, νευρωδέστερος μὲν ὁ ἔξωθεν, φλεβωδέστερος
<span class="lb" data-page="2.896" data-line="10" id="p2.896.10"></span>δὲ ὁ ἔσωθεν, ἐπὶ πολὺ διΐστασθαί τε καὶ
<span class="lb" data-page="2.896" data-line="11" id="p2.896.11"></span>συστέλλεσθαι πεφυκότες. τούτων ὁ μὲν ἔξωθεν ἁπλοῦς τε
<span class="lb" data-page="2.896" data-line="12" id="p2.896.12"></span>καὶ εἷς ἐστι, διπλοῦς δὲ ὁ ἔσωθεν, καὶ τὰ μέρη αὐτοῦ
<span class="lb" data-page="2.896" data-line="13" id="p2.896.13"></span>συμβάλλει μὲν ἀλλήλοις, οὐ συμφύεται δὲ, οὐδὲ ἑνοῦται,
<span class="lb" data-page="2.896" data-line="14" id="p2.896.14"></span>ἀλλὰ μόνον παράκειται, ὑπὸ τοῦ παρακειμένου χιτῶνος
<span class="lb" data-page="2.896" data-line="15" id="p2.896.15"></span>συνεχόμενα. εἰ οὖν θελήσαις ἀποδείρας χωρίσαι, δύο σοι
<span class="lb" data-page="2.896" data-line="16" id="p2.896.16"></span>φανοῦνται μῆτραι, ὑφ’ ἑνὶ καὶ τῷ αὐτῷ χιτῶνι κείμεναι.
<span class="lb" data-page="2.896" data-line="17" id="p2.896.17"></span>τοῦτον γὰρ, ὥσπερ καὶ τὴν μήτραν, τὸν χιτῶνα εἰς δύο
<span class="lb" data-page="2.896" data-line="18" id="p2.896.18"></span>χωρίσαι οὐκέτι δυνήσῃ. ὁ μὲν φλεβώδης χιτὼν τὰ μὲν ﻿
<span class="pb" data-page="2.897" id="p2.897"></span>
<span class="lb" data-page="2.897" data-line="1" id="p2.897.1"></span>ἐνδὸν μέρη τραχύς ἐστιν ἱκανῶς, καὶ τοιοῦτος δὲ μάλιστα
<span class="lb" data-page="2.897" data-line="2" id="p2.897.2"></span>κατὰ τὸν πυθμένα· ὁ δὲ περικείμενος αὐτῷ ὁ νευρώδης
<span class="lb" data-page="2.897" data-line="3" id="p2.897.3"></span>παχύτερος πολλῷ τοῦ τῆς κύστεως χιτῶνος, καὶ φλεψὶ πολλαῖς
<span class="lb" data-page="2.897" data-line="4" id="p2.897.4"></span>καὶ ἀρτηρίαις διειλημμένος. 
</p>
</section>
<section id="s7" title="Chapter 7">
<p>
<span class="lb" data-page="2.897" data-line="5" id="p2.897.5"></span>Ὁ δὲ αὐχὴν τῆς μήτρας, μυώδης ὢν, ἐκ σαρκὸς
<span class="lb" data-page="2.897" data-line="6" id="p2.897.6"></span>γέγονε σκληρᾶς τε καὶ χονδρώδους, καὶ ἀεὶ σκληρότερος
<span class="lb" data-page="2.897" data-line="7" id="p2.897.7"></span>ἑαυτοῦ γίνεται καὶ χονδρώδης τῷ χρόνῳ, ὥστε, ὅσαι
<span class="lb" data-page="2.897" data-line="8" id="p2.897.8"></span>πολλά γε ἐκύησαν, ἢ πρεσβύτιδες ἤδη εἰσὶν, ἱκανῶς ταύταις
<span class="lb" data-page="2.897" data-line="9" id="p2.897.9"></span>ὁ αὐχὴν σκληρός τε καὶ χονδρώδης. εἰκάζει δὲ αὐτοῦ
<span class="lb" data-page="2.897" data-line="10" id="p2.897.10"></span>τὴν φύσιν ὁ Ἡρόφιλος <span class="milestone ed2page" data-n="280" data-unit="ed2page" id="ed2page.280"></span>βρόγχου τῷ ἄκρῳ. τρῆμα
<span class="lb" data-page="2.897" data-line="11" id="p2.897.11"></span>δὲ ἔχει ὁ αὐχὴν οὗτος, δι’ οὗ κενοῦται μὲν τὸ θῆλυ τὰ
<span class="lb" data-page="2.897" data-line="12" id="p2.897.12"></span>ἐπιμήνια, λαμβάνει δὲ πρὸς ἑαυτὴν ἡ γυνὴ τοῦ ἄῤῥενος
<span class="lb" data-page="2.897" data-line="13" id="p2.897.13"></span>τὴν γονὴν, ἔξεισί τε τῆς μήτρας δι’ αὐτοῦ τὸ ἔμβρυον.
<span class="lb" data-page="2.897" data-line="14" id="p2.897.14"></span>ἄπιστον γὰρ ὁ πόρος οὗτος εὐρύτητος κατὰ καιρὸν παραλλάττει,
<span class="lb" data-page="2.897" data-line="15" id="p2.897.15"></span>ὃς πυρῆνα μὲν μήλης ἐπιδέχεται, ἢ βραχύ τι τούτου
<span class="lb" data-page="2.897" data-line="16" id="p2.897.16"></span>παχύτερον ἐν τῷ ἄλλῳ παντὶ χρόνῳ· κυούσης δὲ
<span class="lb" data-page="2.897" data-line="17" id="p2.897.17"></span>τῆς γυναικὸς, σφόδρα μέμυκε, καὶ οὐδὲν ἂν παραδέξαιτο. 
<span class="pb" data-page="2.898" id="p2.898"></span>
<span class="lb" data-page="2.898" data-line="1" id="p2.898.1"></span>ἀπολυομένου δὲ τῆς μήτρας τοῦ ἐμβρύου, αἱ ὠδῖνες ἐπὶ πολὺ
<span class="lb" data-page="2.898" data-line="2" id="p2.898.2"></span>διϊστῶσιν αὐτὸν, θαῦμα καὶ ἀκοῦσαι, καὶ τὸ ζῶον ὅλον
<span class="lb" data-page="2.898" data-line="3" id="p2.898.3"></span>ταύτῃ δίεισιν. περαίνει δὲ αὐτὴν οὗτος εἰς τὸν γυναικεῖον
<span class="lb" data-page="2.898" data-line="4" id="p2.898.4"></span>κόλπον οὐκ ὀρθὸς, οὐδὲ εὐθὺς ἐπὶ πασῶν, ἀλλὰ ἐκκλίνεται
<span class="lb" data-page="2.898" data-line="5" id="p2.898.5"></span>ἢ παραστρέφεται ἐπί τε τὰ ἀριστερὰ καὶ τὰ δεξιὰ
<span class="lb" data-page="2.898" data-line="6" id="p2.898.6"></span>καὶ τὰ ἄνω καὶ τὰ κάτω. περὶ δὲ τοῦ πρόσω καὶ ὀπίσω,
<span class="lb" data-page="2.898" data-line="7" id="p2.898.7"></span>ὅτι δὴ ὁμοίως ἁπάσαις ἔχει, ἤδη εἴρηται. 
</p>
</section>
<section id="s8" title="Chapter 8">
<p>
<span class="lb" data-page="2.898" data-line="8" id="p2.898.8"></span>Ἔχουσι δὲ οὐδὲ τῷ πάχει τῆς μήτρας οἱ χιτῶνες
<span class="lb" data-page="2.898" data-line="9" id="p2.898.9"></span>ὡσαύτως ἀεὶ, ἀλλ’ εἰς μὲν τὴν πρώτην ἡλικίαν,
<span class="lb" data-page="2.898" data-line="10" id="p2.898.10"></span>ὥσπερ μικροὶ, οὕτω καὶ λεπτοί εἰσιν· ἰόντων δὲ ἤδη τῶν
<span class="lb" data-page="2.898" data-line="11" id="p2.898.11"></span>ἐπιμηνίων, πρὸς λόγον τοῦ μεγέθους καὶ τὸ πάχος αὔξονται,
<span class="lb" data-page="2.898" data-line="12" id="p2.898.12"></span>καὶ ἢν ἔξωρος τοῦ κύειν τε καὶ καθαίρεσθαι ἡ γυνὴ γίνηται,
<span class="lb" data-page="2.898" data-line="13" id="p2.898.13"></span>ὥσπερ τὸ μέγεθος, οὕτω καὶ τὸ πάχος μειοῦται. κατὰ
<span class="lb" data-page="2.898" data-line="14" id="p2.898.14"></span>μὲν τὰς ἡλικίας ᾧδ’ ἔχουσιν. κατὰ δὲ τὰς περιστάσεις,
<span class="lb" data-page="2.898" data-line="15" id="p2.898.15"></span>ὅσα μὲν αἱ τόσοι πεφύκασιν ἀλλοιῶσαι κατὰ τὴν μήτραν,
<span class="lb" data-page="2.898" data-line="16" id="p2.898.16"></span>τὸ νῦν οὐ πρόκειται λέγειν· ὅσα δὲ ἐν τῷ κατὰ φύσιν αἱ 
<span class="pb" data-page="2.899" id="p2.899"></span>
<span class="lb" data-page="2.899" data-line="1" id="p2.899.1"></span>περιστάσεις αὐτὴν ἀλλάττουσιν, ταῦτα ἐροῦμεν. παχεῖα μὲν
<span class="lb" data-page="2.899" data-line="2" id="p2.899.2"></span>καὶ εὔογκος καὶ διῳδηκυῖα φαίνεται, ὅταν αὐτὴ ἡ κάθαρσις
<span class="lb" data-page="2.899" data-line="3" id="p2.899.3"></span>ἡ τῶν καταμηνίων συνδιδῶται· διαβρέχεται γὰρ τηνικαῦτα
<span class="lb" data-page="2.899" data-line="4" id="p2.899.4"></span>τῇ νοτίδι τῇ ἀπὸ τοῦ αἵματος· λεπτὴ δὲ καὶ ξηρὰ
<span class="lb" data-page="2.899" data-line="5" id="p2.899.5"></span>ἡ ποῤῥωτάτω τούτου τοῦ χρόνου· παχυτέρα δὲ καὶ τῇ κυησάσῃ,
<span class="lb" data-page="2.899" data-line="6" id="p2.899.6"></span>καὶ ἥτις πλεῖστα ἐκύησε, ταύτῃ παχίστη. πάλιν
<span class="lb" data-page="2.899" data-line="7" id="p2.899.7"></span>οὖν ἀρχομένης μὲν κύειν παχεῖα, ἐγγὺς δὲ τοῦ ἀποκυΐσκειν
<span class="lb" data-page="2.899" data-line="8" id="p2.899.8"></span>γενομένης μεγάλη μὲν, λεπτὴ δὲ, τὸ γὰρ πάχος εἰς τὸ
<span class="lb" data-page="2.899" data-line="9" id="p2.899.9"></span>μῆκος ἐκτεινόμενον ἀναλίσκεται, ἐν δὲ τῷ μεταξὺ χρόνῳ
<span class="lb" data-page="2.899" data-line="10" id="p2.899.10"></span>ἀνάλογον τοῦ μεγέθους τὸ πλάτος. 
</p>
</section>
<section id="s9" title="Chapter 9">
<p>
<span class="lb" data-page="2.899" data-line="11" id="p2.899.11"></span>Οἱ δὲ ὄρχεις τοῦ θήλεος κεῖνται μὲν ἐκ
<span class="lb" data-page="2.899" data-line="12" id="p2.899.12"></span>πλαγίων τῆς μήτρας, εἷς ἑκατέρωθεν τοῦ πυθμένος, ἐγγὺς
<span class="lb" data-page="2.899" data-line="13" id="p2.899.13"></span>τῶν κεραιῶν, μεγέθει γε πολὺ μείους, ἢ τοῦ ἄῤῥενος, καὶ
<span class="lb" data-page="2.899" data-line="14" id="p2.899.14"></span>τῷ σχήματι δὲ καὶ τῷ συγκρίματι πάμπολυ διαφέρουσι.
<span class="lb" data-page="2.899" data-line="15" id="p2.899.15"></span>πλατεῖς μὲν γὰρ οὗτοι, στρογγύλοι δὲ καὶ προμήκεις ἐκεῖνοι·
<span class="lb" data-page="2.899" data-line="16" id="p2.899.16"></span>καὶ ἀδενοειδεῖς μὲν οὗτοι, ἁπαλόσαρκοι δὲ οἱ τοῦ ἄῤῥενος.
<span class="lb" data-page="2.899" data-line="17" id="p2.899.17"></span>περιέχει δὲ τούτων ἑκάτερον ὑμὴν ἴδιος λεπτὸς,
<span class="lb" data-page="2.899" data-line="18" id="p2.899.18"></span>οἷος ἐπὶ τῶν ἀῤῥένων, ὁ δαρτός· ἐρυθροειδῆ δὲ καὶ ὄσχεον 
<span class="pb" data-page="2.900" id="p2.900"></span>
<span class="lb" data-page="2.900" data-line="1" id="p2.900.1"></span>οἱ τοῦ θήλεος ὄρχεις οὐκ ἔχουσι. καὶ μὴν καὶ ἀρτηρίαι
<span class="lb" data-page="2.900" data-line="2" id="p2.900.2"></span>καὶ φλέβες τοῖς ὄρχεσιν ἐμφύονται ἀπὸ τῶν εἰς τὴν μήτραν
<span class="lb" data-page="2.900" data-line="3" id="p2.900.3"></span>ἰουσῶν, εἰς ἑκάτερον μία. συμμίξαντα δὲ ἀλλήλοις ταῦτα
<span class="lb" data-page="2.900" data-line="4" id="p2.900.4"></span>τὰ ἀγγεῖα, πρὶν εἰς τὸν δίδυμον ἐμφυῆναι, καὶ βοστρυχοειδῶς
<span class="lb" data-page="2.900" data-line="5" id="p2.900.5"></span>ἑλίσσεται, οὐδέν τι ἀλλοιότερον ἢ ἐπὶ τῶν ἀῤῥένων,
<span class="lb" data-page="2.900" data-line="6" id="p2.900.6"></span>ὥστε, εἰ τέμοις τὴν ἕλικα, πολλά σοι ἡ μία τομὴ στόματα
<span class="lb" data-page="2.900" data-line="7" id="p2.900.7"></span>ποιήσει, οὐχ ὅτι πολλὰ ἀγγεῖα ἔτεμες, ἀλλ’ ὅτι τὸ ἓν πολλάκις.
<span class="lb" data-page="2.900" data-line="8" id="p2.900.8"></span>καὶ μὴν καὶ τὰ ἀποφυόμενα τῶν ὄρχεων ἀγγεῖα τὰ
<span class="lb" data-page="2.900" data-line="9" id="p2.900.9"></span>σπερματικὰ πάλιν ὁμοίως φαίνεται περιέχοντα σπέρμα, ὡς
<span class="lb" data-page="2.900" data-line="10" id="p2.900.10"></span>καὶ ἐπὶ τῶν ἀῤῥένων, <span class="milestone ed2page" data-n="281" data-unit="ed2page" id="ed2page.281"></span>ἐγγὺς μὲν αὐτῶν τῶν ὄρχεων
<span class="lb" data-page="2.900" data-line="11" id="p2.900.11"></span>εὐρέα τε ὄντα καὶ αἰσθητὴν ἔχοντα τὴν κοιλότητα, στενότερα
<span class="lb" data-page="2.900" data-line="12" id="p2.900.12"></span>δὲ καὶ οἷον ἄκοιλα γινόμενα μικρὸν ἀπωτέρω, εἶτα
<span class="lb" data-page="2.900" data-line="13" id="p2.900.13"></span>πάλιν εὐρυνόμενα παρὰ ταῖς κεραίαις, ἔνθα καὶ εἰς τὴν μήτραν
<span class="lb" data-page="2.900" data-line="14" id="p2.900.14"></span>καταφύονται. ταύτας δὲ τὰς ἐμφύσεις οὔτε Ἀριστοτέλης,
<span class="lb" data-page="2.900" data-line="15" id="p2.900.15"></span>οὔτε Ἡρόφιλος, οὔτε Εὐρυφῶν οἶδεν· ἐμνημόνευσα δὲ τούτων,
<span class="lb" data-page="2.900" data-line="16" id="p2.900.16"></span>οὐχ ὡς μόνον οὐκ εἰδότων, ἀλλ’ ὡς κάλλιστα ἀνατεμόντων.
<span class="lb" data-page="2.900" data-line="17" id="p2.900.17"></span>Διοκλέα μὲν γὰρ καὶ Πραξαγόραν καὶ Φιλότιμον καὶ τοὺς 
<span class="pb" data-page="2.901" id="p2.901"></span>
<span class="lb" data-page="2.901" data-line="1" id="p2.901.1"></span>ἄλλους παλαιοὺς ὀλίγου δεῖν ἅπαντας, οὐκ ἀπεικὸς, ὥσπερ
<span class="lb" data-page="2.901" data-line="2" id="p2.901.2"></span>ἄλλα πολλὰ τῶν κατὰ τὸ σῶμα, οὕτω δὴ καὶ ταῦτα ἀγνοῆσαι·
<span class="lb" data-page="2.901" data-line="3" id="p2.901.3"></span>ὁλοσχερέστερον γάρ πως καὶ οὐκ ἀκριβῶς περὶ τὰ
<span class="lb" data-page="2.901" data-line="4" id="p2.901.4"></span>ἀνατομικὰ ἔσχον· ὅθεν οὐδ’ ἐκείνων μοι μέλει. περὶ δὲ τῶν
<span class="lb" data-page="2.901" data-line="5" id="p2.901.5"></span>ἀνδρῶν τούτων οὐκ ἔχω τί φῶ, οὔτε γὰρ καταγινώσκειν
<span class="lb" data-page="2.901" data-line="6" id="p2.901.6"></span>τούτων τολμῶ διὰ τὴν ἐν τοῖς ἄλλοις ἀκρίβειαν, οὔτε μικρὰ
<span class="lb" data-page="2.901" data-line="7" id="p2.901.7"></span>οὕτως ἐστὶ τὰ ἀγγεῖα, ὥστε ἄν τινα λαθεῖν. ἀλλά
<span class="lb" data-page="2.901" data-line="8" id="p2.901.8"></span>περὶ μὲν τῶν εἰς τράχηλον τῆς κύστεως ἐμφυομένων ἀκριβῶς
<span class="lb" data-page="2.901" data-line="9" id="p2.901.9"></span>εἴρηται αὐτοῖς, ὅτι τε εἰς τὸν αὐτὸν τόπον ἐμβάλλει,
<span class="lb" data-page="2.901" data-line="10" id="p2.901.10"></span>εἰς ὃν καὶ ἐπὶ τῶν ἀῤῥένων, καὶ ὅτι ἀδενοειδῆ εἰσι τὰ ἀγγεῖα
<span class="lb" data-page="2.901" data-line="11" id="p2.901.11"></span>ταῦτα, καὶ ὅτι ἀπὸ τῶν διδύμων ἐκτείνεται τῇ μήτρᾳ
<span class="lb" data-page="2.901" data-line="12" id="p2.901.12"></span>παραφυόμενα. περὶ δὲ τῶν κατὰ τὰς κεραίας οὐδὲν εἰρήκασι,
<span class="lb" data-page="2.901" data-line="13" id="p2.901.13"></span>καίτοι καὶ ταῦτα πόροις τε αἰσθητοῖς ἐμβέβληκεν,
<span class="lb" data-page="2.901" data-line="14" id="p2.901.14"></span>ὥσπερ ἐκεῖνα εἰς τὸν τράχηλον, καὶ γονὴν ἐντὸς αὑτῶν
<span class="lb" data-page="2.901" data-line="15" id="p2.901.15"></span>ἔχοντα φαίνεται. ἐπὶ πλέον δὲ περὶ αὐτῶν ἐν τῷ ἑξῆς
<span class="lb" data-page="2.901" data-line="16" id="p2.901.16"></span>λόγῳ τῷ περὶ τῶν ἐνεργειῶν σκεψόμεθα. 
</p>
</section>
<section id="s10" title="Chapter 10">
<p>
<span class="lb" data-page="2.901" data-line="17" id="p2.901.17"></span>Τὸ δὲ νῦν εἶναι, ὅπερ ἐστὶν ἕν τι τῶν ﻿
<span class="pb" data-page="2.902" id="p2.902"></span>
<span class="lb" data-page="2.902" data-line="1" id="p2.902.1"></span>προτεθέντων ὑπόλοιπον, τοῦτο λεγέσθω, τίνα, κυούσης τῆς
<span class="lb" data-page="2.902" data-line="2" id="p2.902.2"></span>γυναικὸς, ἐντὸς τῆς μήτρας φύεται. ἔστι δὲ τάδε. πρῶτον
<span class="lb" data-page="2.902" data-line="3" id="p2.902.3"></span>μὲν τὸ χορίον, τῇ μήτρᾳ προσφυές· μετὰ δὲ τόδε ὑμένες
<span class="lb" data-page="2.902" data-line="4" id="p2.902.4"></span>οἱ τὸ ἔμβρυον συνέχοντες, καὶ αὐτὸ τὸ ἔμβρυον. εἶδος δὲ
<span class="lb" data-page="2.902" data-line="5" id="p2.902.5"></span>ἑκάστου τῇ φύσει τοιόνδε ἐστί. τὸ μὲν χορίον ἀγγεῖα πολλά
<span class="lb" data-page="2.902" data-line="6" id="p2.902.6"></span>ἐστι, φλέβες τε καὶ ἀρτηρίαι ἐγγὺς ἀλλήλων κείμεναι,
<span class="lb" data-page="2.902" data-line="7" id="p2.902.7"></span>καὶ τὰ μεταξὺ διαστήματα ὑμέσιν ἀναπληρούμενα. οἱ δὲ
<span class="lb" data-page="2.902" data-line="8" id="p2.902.8"></span>ὑμένες, ὁ μὲν ὅλῳ περίκειται τῷ ἐμβρύῳ, ὁ δὲ ἕτερος ἐπίκειται,
<span class="lb" data-page="2.902" data-line="9" id="p2.902.9"></span>διπλοῦς κατὰ τὰ ὑπερέχοντα αὐτοῦ, κεφαλήν τε καὶ
<span class="lb" data-page="2.902" data-line="10" id="p2.902.10"></span>γλουτοὺς καὶ πόδας. καὶ ἔστιν ὀνόματα αὐτῶν, τῷ μὲν
<span class="lb" data-page="2.902" data-line="11" id="p2.902.11"></span>ἀμνειὸς, τῷ δὲ ἀλλαντοειδὴς, ἀλλᾶντι γὰρ ἔοικεν, ὥστε
<span class="lb" data-page="2.902" data-line="12" id="p2.902.12"></span>ἀπὸ τῆς κατὰ τὸ σχῆμα ὁμοιότητος τοὔνομα αὐτῷ· ἄμφω δὲ
<span class="lb" data-page="2.902" data-line="13" id="p2.902.13"></span>λευκοὶ καὶ λεπτοὶ, ἐγγὺς ἀράχνης τὸ εἶδος. ἔστι δὲ τοῦ
<span class="lb" data-page="2.902" data-line="14" id="p2.902.14"></span>μὲν χορίου ἡ πρὸς τὴν μήτραν πρόσφυσις τοιάδε. τῶν τῆς
<span class="lb" data-page="2.902" data-line="15" id="p2.902.15"></span>μήτρας ἀγγείων εἰς τὰ ἐντὸς αὐτῆς ἡκόντων, δι’ ὧν καὶ τὰ
<span class="lb" data-page="2.902" data-line="16" id="p2.902.16"></span>καταμήνια ἡ γυνὴ καθαίρεται, τὰ στόματα ἀνέῳκται, ὁπόταν
<span class="lb" data-page="2.902" data-line="17" id="p2.902.17"></span>ἡ γυνὴ συλλήψεσθαι μέλλῃ. ἔστι δ’ οὗτος ὁ χρόνος 
<span class="pb" data-page="2.903" id="p2.903"></span>
<span class="lb" data-page="2.903" data-line="1" id="p2.903.1"></span>ἀρχομένων τῶν ἐπιμηνίων ἢ παυομένων. ἀνεστόμωνται γὰρ
<span class="lb" data-page="2.903" data-line="2" id="p2.903.2"></span>καὶ ἐν τῷ ἄλλῳ παντὶ χρόνῳ τῆς καθάρσεως τὰ ἀγγεῖα ταῦτα,
<span class="lb" data-page="2.903" data-line="3" id="p2.903.3"></span>ἀλλ’ οὐκ ἂν λάβοι πρὸς ἑαυτὴν ἡ γυνὴ τηνικαῦτα, οὐδὲ
<span class="lb" data-page="2.903" data-line="4" id="p2.903.4"></span>γὰρ δύναται μένειν ἐν τῇ μήτρᾳ τὸ σπέρμα, ἐκκλυζόμενον
<span class="lb" data-page="2.903" data-line="5" id="p2.903.5"></span>τῷ πλήθει τοῦ ἐπιῤῥέοντος αἵματος. παυομένων δὲ τῶν ἐπιμηνίων
<span class="lb" data-page="2.903" data-line="6" id="p2.903.6"></span>καὶ ἀρχομένων ἀνεστόμωται τὰ ἀγγεῖα, καὶ τὸ ἐπιμήνιον
<span class="lb" data-page="2.903" data-line="7" id="p2.903.7"></span>οὔτε πολὺ οὔτε ἀθρόον ἐκχεῖται, ἀλλ’ ὀλίγον τε
<span class="lb" data-page="2.903" data-line="8" id="p2.903.8"></span>καὶ κατὰ βραχὺ, οἷον ἀπὸ νοτίδος αἱματηρᾶς διϊδρουμένης·
<span class="lb" data-page="2.903" data-line="9" id="p2.903.9"></span>ὥστε προσφύεται μὲν διὰ τὴν τραχύτητα τῇ μήτρᾳ τὸ σπέρμα,
<span class="lb" data-page="2.903" data-line="10" id="p2.903.10"></span>αὐτάρκη δὲ ἔχει τροφὴν τὴν ὀλιγότητα τοῦ συῤῥέοντος<span class="milestone ed1page" data-n="213" data-unit="ed1page" id="ed1page.213"></span>
<span class="lb" data-page="2.903" data-line="11" id="p2.903.11"></span>εἰς αὐτὴν αἵματος. πρὶν γὰρ ἰέναι τὰ ἐπιμήνια, οὐκ ἂν συλλάβοι
<span class="lb" data-page="2.903" data-line="12" id="p2.903.12"></span>ἡ γυνὴ, ὅτι καὶ τοῦ τρέφοντος ἐστέρηται τὸ σπέρμα, καὶ
<span class="lb" data-page="2.903" data-line="13" id="p2.903.13"></span>προσίζησιν οὐκ ἔχει· λεία γὰρ ἡ μήτρα τηνικαῦτά<span class="milestone ed2page" data-n="282" data-unit="ed2page" id="ed2page.282"></span> ἐστι,
<span class="lb" data-page="2.903" data-line="14" id="p2.903.14"></span>μεμυκότων τῶν ἀγγείων, ὥστε ἀποῤῥεῖ τὸ σπέρμα καὶ οὐχ
<span class="lb" data-page="2.903" data-line="15" id="p2.903.15"></span>ἑνοῦται τῷ χιτῶνι αὐτῆς, ἐπιτηδειότερον γὰρ πρὸς σύμφυσιν
<span class="lb" data-page="2.903" data-line="16" id="p2.903.16"></span>τὸ τραχὺ τοῦ λείου. ταῦτα γοῦν καὶ τῶν ἀψύχων τὰ πολλὰ,
<span class="lb" data-page="2.903" data-line="17" id="p2.903.17"></span>φησὶν ὁ Διοκλῆς, οἷον ξύλα τε καὶ λίθους, ἑνῶσαι πρὸς ἄλληλα
<span class="lb" data-page="2.903" data-line="18" id="p2.903.18"></span>βουλόμενοι, ἢν τυγχάνῃ λεῖα ὄντα, τραχύνουσι πρότερον 
<span class="pb" data-page="2.904" id="p2.904"></span>
<span class="lb" data-page="2.904" data-line="1" id="p2.904.1"></span>κατακνίζοντες. καὶ γὰρ τὰ χείλη, καὶ τὰ βλέφαρα, καὶ τῶν
<span class="lb" data-page="2.904" data-line="2" id="p2.904.2"></span>δακτύλων τὰ μεταξὺ πολλάκις ἑλκωθέντα συνέφυ· κατὰ
<span class="lb" data-page="2.904" data-line="3" id="p2.904.3"></span>φύσιν δὲ ἔχοντα, καίτοι ἀεὶ ὁμιλοῦντα, οὐ συμφύεται διὰ
<span class="lb" data-page="2.904" data-line="4" id="p2.904.4"></span>λειότητα. τὰ μὲν γὰρ τραχέα κατὰ τὰς ἀνωμαλίας ἀλλήλοις
<span class="lb" data-page="2.904" data-line="5" id="p2.904.5"></span>ἐμπλεκόμενα ἑνοῦται· τὰ δὲ λεῖα, οὐκ ἔχοντα λαβὴν
<span class="lb" data-page="2.904" data-line="6" id="p2.904.6"></span>ἀσφαλῆ, κᾂν ὑπό τινος εἰς τὸ αὐτὸ ἀχθέντα καὶ βίᾳ συμπιληθῇ,
<span class="lb" data-page="2.904" data-line="7" id="p2.904.7"></span>ῥᾳδίως ἀπολύεται. ταῦτα μὲν εἴρηται, καὶ γέγονεν
<span class="lb" data-page="2.904" data-line="8" id="p2.904.8"></span>ἤδη δῆλον, ὅτι τὸ χορίον τῇ μήτρᾳ προσφύεται κατὰ
<span class="lb" data-page="2.904" data-line="9" id="p2.904.9"></span>τὰ στόματα τῶν ἀγγείων μόνα, κατ’ ἄλλο δὲ οὐδέν. ἡ δὲ
<span class="lb" data-page="2.904" data-line="10" id="p2.904.10"></span>πρόσφυσις γίνεται τόνδε τὸν τρόπον. τὸ ἐν τῷ χορίῳ φυόμενον
<span class="lb" data-page="2.904" data-line="11" id="p2.904.11"></span>ἀγγεῖον ἀρχὴν ἔχει τὸ πέρας τοῦ εἰς τὴν μήτραν ἐμβάλλοντος,
<span class="lb" data-page="2.904" data-line="12" id="p2.904.12"></span>ὥστε ἄν τινα φάναι ἓν εἶναι τὰ δύο. ἥνωται
<span class="lb" data-page="2.904" data-line="13" id="p2.904.13"></span>γὰρ κατὰ τὰ στόματα, καὶ μεταλαμβάνει θάτερον παρὰ
<span class="lb" data-page="2.904" data-line="14" id="p2.904.14"></span>θατέρου. ἡ μὲν γὰρ φλὲψ τὸ αἷμα παρὰ τῆς φλεβός·
<span class="lb" data-page="2.904" data-line="15" id="p2.904.15"></span>ἡ δὲ ἀρτηρία τὸ πνεῦμα παρὰ τῆς ἀρτηρίας. ὥστε τηλικαῦται
<span class="lb" data-page="2.904" data-line="16" id="p2.904.16"></span>τῶν τοῦ χορίου ἀγγείων αἱ διαστάσεις εἰσὶν, ἃς ὑμὴν
<span class="lb" data-page="2.904" data-line="17" id="p2.904.17"></span>διυφαίνει, ἡλίκον καὶ τὸ ἐν μέσῳ τῶν ἀναστομουμένων εἰς 
<span class="pb" data-page="2.905" id="p2.905"></span>
<span class="lb" data-page="2.905" data-line="1" id="p2.905.1"></span>τὴν μήτραν ἀγγείων. κατὰ ταῦτα καὶ αἱ κοτυληδόνες εἰσὶ,
<span class="lb" data-page="2.905" data-line="2" id="p2.905.2"></span>δεσμὸς ἀσφαλὴς τῷ χορίῳ πρὸς τὴν μήτραν γεγενημέναι,
<span class="lb" data-page="2.905" data-line="3" id="p2.905.3"></span>καίτοι τὴν τῆς ἀνθρώπου μήτραν οὔ φασιν ἔχειν κοτυληδόνας·
<span class="lb" data-page="2.905" data-line="4" id="p2.905.4"></span>γίνεσθαι γὰρ αὐτὰς ἐπί τε βοῶν καὶ αἰγῶν καὶ ἐλάφων
<span class="lb" data-page="2.905" data-line="5" id="p2.905.5"></span>καὶ τοιούτων ἑτέρων ζώων, σώματα πλαδαρὰ, ὑπόμυξα,
<span class="lb" data-page="2.905" data-line="6" id="p2.905.6"></span>τῷ σχήματι ἐοικότα κοτυληδόνι τῇ πόᾳ, τῇ κυμβαλίτιδι,
<span class="lb" data-page="2.905" data-line="7" id="p2.905.7"></span>ὅθεν περ καὶ τοὔνομα αὐταῖς. ἀλλ’ Ἱπποκράτης γέ φησιν·
<span class="lb" data-page="2.905" data-line="8" id="p2.905.8"></span>Ὁκόσαι μετρίως ἔχουσαι τὰ σώματα ἐκτιτρώσκουσι τετράμηνα
<span class="lb" data-page="2.905" data-line="9" id="p2.905.9"></span>καὶ τρίμηνα ἄτερ φανερῆς προφάσιος, ταύτῃσι αἱ
<span class="lb" data-page="2.905" data-line="10" id="p2.905.10"></span>κοτυληδόνες μύξης μεσταί εἰσι, καὶ οὐ δύνανται κρατέειν
<span class="lb" data-page="2.905" data-line="11" id="p2.905.11"></span>ὑπὸ τοῦ βάρεος τὸ ἔμβρυον, ἀλλὰ ἀποῤῥήγνυνται. καὶ μὴν
<span class="lb" data-page="2.905" data-line="12" id="p2.905.12"></span>Διοκλῆς ὁ Καρύστιος καὶ Πραξαγόρας ὁ Κῶος ὁ Νικάρχου,
<span class="lb" data-page="2.905" data-line="13" id="p2.905.13"></span>μικρὸν ὕστερον Ἱπποκράτους γεγονότες, ταὐτὰ λέγουσι,
<span class="lb" data-page="2.905" data-line="14" id="p2.905.14"></span>πολλοὶ δὲ καὶ ἄλλοι. ἆρ’ οὖν πάντες ἠγνοήκασι; ἀλλ’ οὐ
<span class="lb" data-page="2.905" data-line="15" id="p2.905.15"></span>θέμις ὑπὲρ ἀνδρῶν τηλικούτων οὕτω φρονεῖν. τί ποτε οὖν
<span class="lb" data-page="2.905" data-line="16" id="p2.905.16"></span>ἐστιν, ὃ λέγουσι; τὰ στόματα τῶν ἐν τῇ μήτρᾳ ἀγγείων
<span class="lb" data-page="2.905" data-line="17" id="p2.905.17"></span>οὕτω καλοῦσι. καὶ γὰρ καὶ ταῦτα κοτυληδονώδεις ἐξοχὰς
<span class="lb" data-page="2.905" data-line="18" id="p2.905.18"></span>ἐπιφυομένας ἴσχει παρὰ τὸν τῆς κυήσεως χρόνον, οἷα καὶ ἐν 
<span class="pb" data-page="2.906" id="p2.906"></span>
<span class="lb" data-page="2.906" data-line="1" id="p2.906.1"></span>τῷ ἀπευθυσμένῳ γίνονται ἐπὶ αἱμοῤῥοΐσι. λέγω δὲ ταῦτα
<span class="lb" data-page="2.906" data-line="2" id="p2.906.2"></span>οὐ μαντευσάμενος, ἀλλὰ παρὰ Πραξαγόρου μαθών. ὁ γάρ
<span class="lb" data-page="2.906" data-line="3" id="p2.906.3"></span>τοι Πραξαγόρας ᾧδέ πώς φησιν αὐταῖς λέξεσι· Κοτυληδόνες
<span class="lb" data-page="2.906" data-line="4" id="p2.906.4"></span>δέ εἰσι τὰ στόματα τῶν φλεβῶν τῶν εἰς τὴν μήτραν
<span class="lb" data-page="2.906" data-line="5" id="p2.906.5"></span>ἡκουσῶν. ὥστε ἔχοι ἂν ἡ γυναικεία μήτρα κοτυληδόνας·
<span class="lb" data-page="2.906" data-line="6" id="p2.906.6"></span>καὶ ᾗ διαφέρουσιν αὗταί τε καὶ αἱ ἐπὶ τῶν ἀλόγων ζώων,
<span class="lb" data-page="2.906" data-line="7" id="p2.906.7"></span>σαφὲς ἤδη οἶμαι ἐκ τῶν εἰρημένων γεγονέναι. ἀρχόμενα οὖν
<span class="lb" data-page="2.906" data-line="8" id="p2.906.8"></span>τὰ τοῦ χορίου ἀγγεῖα ἐντεῦθεν, ὅθεν περ εἴρηται, διαπλέκει
<span class="lb" data-page="2.906" data-line="9" id="p2.906.9"></span>τε τὸ χορίον, ἀλλήλοις τε μίγνυται καὶ συμφύεται.
<span class="lb" data-page="2.906" data-line="10" id="p2.906.10"></span>ὁ δὲ τρόπος αὐτῆς τῆς συνόδου τοιόσδε τίς ἐστιν. ἐννόησον
<span class="lb" data-page="2.906" data-line="11" id="p2.906.11"></span>ῥίζας δένδρου πολλάς τε καὶ λεπτὰς, κατὰ δύο καὶ
<span class="lb" data-page="2.906" data-line="12" id="p2.906.12"></span>τρεῖς ἀλλήλαις ἑνουμένας, ὥστε ἐξ αὐτῶν ἑτέρας ῥίζας γίνεσθαι,
<span class="lb" data-page="2.906" data-line="13" id="p2.906.13"></span>μείζους μὲν τῷ μεγέθει, ἐλάττους δὲ τῷ ἀριθμῷ,
<span class="lb" data-page="2.906" data-line="14" id="p2.906.14"></span>κᾀκείνας πάλιν συνιούσας ἀλλήλαις ἑτέρας ὡσαύτως ποιεῖν,
<span class="lb" data-page="2.906" data-line="15" id="p2.906.15"></span>εἶτα ἐκ τῶν γενομένων κατὰ τὸν αὐτὸν τρόπον ἄλλας, καὶ
<span class="lb" data-page="2.906" data-line="16" id="p2.906.16"></span>τοῦτο ἀεὶ γινόμενον, ἕως ἐς ταὐτὸ ἐλθοῦσαι σύμπασαι τελευτήσωσιν
<span class="lb" data-page="2.906" data-line="17" id="p2.906.17"></span>ὑπ’ ἄκραν τῆς γῆς τὴν ἐπιφάνειαν εἰς τὸ τοῦ
<span class="lb" data-page="2.906" data-line="18" id="p2.906.18"></span>δένδρου μέρος ἐκεῖνο, ὃ καλεῖται στέλεχος. καὶ γάρ τοι ﻿
<span class="pb" data-page="2.907" id="p2.907"></span>
<span class="lb" data-page="2.907" data-line="1" id="p2.907.1"></span>τὰ ἀγγεῖα ταῦτα, οἷον ῥίζαι τινὲς οὖσαι πολλαὶ καὶ μικραὶ,
<span class="lb" data-page="2.907" data-line="2" id="p2.907.2"></span>συμφύονται, καὶ συμφυόμενα γίνεται μείζονα τῶν προτέρων·
<span class="lb" data-page="2.907" data-line="3" id="p2.907.3"></span>
<span class="milestone ed2page" data-n="283" data-unit="ed2page" id="ed2page.283"></span>εἶτα ἐφεξῆς μείζονα γινόμενα περατοῦνται σύμπαντα
<span class="lb" data-page="2.907" data-line="4" id="p2.907.4"></span>εἰς δύο οἷον στελέχη, φλέβας μὲν τὰ φλεβώδη, ἀρτηρίας δὲ
<span class="lb" data-page="2.907" data-line="5" id="p2.907.5"></span>τὰ ἀρτηριώδη, ἑκάτερον ἐξ ἑκατέρου μέρους, δεξιοῦ τε καὶ
<span class="lb" data-page="2.907" data-line="6" id="p2.907.6"></span>ἀριστεροῦ, ἐμβαλλούσας εἰς τὸ ἔμβρυον κατὰ τὸν ὀμφαλόν.
<span class="lb" data-page="2.907" data-line="7" id="p2.907.7"></span>οὐδὲ γὰρ οὐδὲ ἄλλο τί ἐστιν ὁ ὀμφαλὸς, ἀλλ’ ἢ τὰ τέτταρα
<span class="lb" data-page="2.907" data-line="8" id="p2.907.8"></span>ἀγγεῖα, μέσον αὑτῶν ἔχοντα τὸν οὐραχόν. οὗτος δέ
<span class="lb" data-page="2.907" data-line="9" id="p2.907.9"></span>ἐστιν ἀρχὴ τοῦ ἀλλαντοειδοῦς χιτῶνος, ὃν ἐξικνεῖσθαι κατὰ
<span class="lb" data-page="2.907" data-line="10" id="p2.907.10"></span>τὰ ἐξέχοντα τοῦ ἐμβρύου ἐλέγομεν· συντέτρηταί τε εἰς τὸν
<span class="lb" data-page="2.907" data-line="11" id="p2.907.11"></span>πυθμένα τῆς κύστεως τοῦ ἐμβρύου εὐρεῖ καὶ ἀξιολόγῳ
<span class="lb" data-page="2.907" data-line="12" id="p2.907.12"></span>πόρῳ, ὥστε εἶναι ἕνωσιν τῇ κύστει πρὸς τὸν ἀλλαντοειδῆ
<span class="lb" data-page="2.907" data-line="13" id="p2.907.13"></span>χιτῶνα διὰ τοῦ οὐραχοῦ, μεταξὺ ἀμφοῖν κειμένου. καθ’ ὃ
<span class="lb" data-page="2.907" data-line="14" id="p2.907.14"></span>δὲ πρῶτον ἀνευρυνομένου τοῦ οὐραχοῦ ἀποφύεται ὁ ὑμὴν,
<span class="lb" data-page="2.907" data-line="15" id="p2.907.15"></span>τραχύτης ἱκανὴ καὶ οἷον ψωρώδης φαίνεται. καὶ μὴν καὶ
<span class="lb" data-page="2.907" data-line="16" id="p2.907.16"></span>ὑγρὸν οὐκ ὀλίγον ἐν ἑκατέρῳ τῶν ὑμένων περιέχεται, διαφέρον
<span class="lb" data-page="2.907" data-line="17" id="p2.907.17"></span>τοῦ ἑτέρου τὸ ἕτερον καὶ τῇ χροιᾷ καὶ τῷ πλήθει.
<span class="lb" data-page="2.907" data-line="18" id="p2.907.18"></span>ξανθὸν μὲν γὰρ τὸ ἐν τῷ ἀλλαντοειδεῖ, λευκότερον δέ πως 
<span class="pb" data-page="2.908" id="p2.908"></span>
<span class="lb" data-page="2.908" data-line="1" id="p2.908.1"></span>τὸ ἐν τῷ ἀμνειῷ. τοῦτο δὲ καὶ πλέον ἐστὶ τοῦ ἑτέρου· καὶ
<span class="lb" data-page="2.908" data-line="2" id="p2.908.2"></span>γὰρ καὶ ὁ χιτὼν τοῦ χιτῶνος μείζων, εἴ γε ὁ μὲν ὅλον τὸ ἔμβρυον
<span class="lb" data-page="2.908" data-line="3" id="p2.908.3"></span>ἀμφιέννυσιν, ὁ δὲ κατά τινα μέρη ἐπίκειται αὐτῷ. ὅθεν
<span class="lb" data-page="2.908" data-line="4" id="p2.908.4"></span>δὲ καὶ τοῖς ὑγροῖς τούτοις ἡ γένεσις, καὶ τίς ἡ ἀπ’ αὐτῶν
<span class="lb" data-page="2.908" data-line="5" id="p2.908.5"></span>χρεία, ἐν τῷ ἐφεξῆς λόγῳ πάντα εἰρήσεται· καὶ τὰ περὶ τῶν
<span class="lb" data-page="2.908" data-line="6" id="p2.908.6"></span>ἀγγείων τῶν εἰς τὸ ἔμβρυον διὰ τοῦ ὀμφαλοῦ καθηκόντων
<span class="lb" data-page="2.908" data-line="7" id="p2.908.7"></span>αὐτὰ καθ’ αὑτὰ εἰρήσεται ἐν ἑτέρῳ λόγῳ τῷ περὶ τῆς
<span class="lb" data-page="2.908" data-line="8" id="p2.908.8"></span>τοῦ ἐμβρύου ἀνατομῆς. 
</p>
</section>
</section>
</article>
