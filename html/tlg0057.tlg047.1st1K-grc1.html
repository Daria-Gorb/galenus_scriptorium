<article xmlns="http://www.w3.org/1999/xhtml">
<header>
<div class="fileDesc">
<div class="titleStmt">
<p class="author">Galen</p>
<h1>
<a href="tlg0057.tlg047.1st1K-grc1.xml">De totius morbi temporibus</a>
</h1>
<span class="editor">Karl Gottlob Kühn</span>
<span class="funder">Andrew W. Mellon Foundation</span>
<span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
<span class="resp"> (Keyboarding)</span>
<span class="resp">Gregory R. Crane (Editor-in-Chief, Perseus Digital Library)</span>
<span class="resp">Matt Munson (Project Manager (University of Leipzig))</span>
<span class="resp">Annette Geßner (Project Assistant (University of Leipzig))</span>
<span class="resp">Thibault Clérice (Lead Developer (University of Leipzig))</span>
<span class="resp">Bruce Robertson (Technical Advisor)</span>
</div>
<div class="publicationStmt">
<div class="idno">
<span class="idno">tlg0057.tlg047.1st1K-grc1.xml</span>.</div>
<div class="imprint">
<span class="publisher">University of Leipzig</span>, <span class="date" rel="-">2016</span>, <div class="licence">
<a href="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</a>
</div>.</div>
</div>
<p class="sourceDesc">
<span class="biblStruct">
<span class="monogr">
<em class="title">Claudii Galeni Opera Omnia</em>. <span class="author">Galen</span>. <span class="editor">Karl Gottlob Kühn</span>. <span class="imprint">
<span class="publisher">Cnobloch</span>, <span class="pubPlace">Lipsiae</span> : <span class="biblScope">7</span>, <span class="biblScope">3</span>, <span class="biblScope">7</span>, <span class="biblScope">440-462</span>, <span class="date" rel="-">1824</span>
</span>. </span>
<a href="https://catalog.hathitrust.org/Record/009723957">HathiTrust</a>
</span>
</p>
</div>
</header>
<section id="s">
<span class="pb" data-page="7.440" id="p7.440"></span>
<section id="s1" title="Chapter 1">
<h1>ΓΑΛΗΝΟΥ ΠΕΡΙ ΤΩΝ ΟΛΟΥ ΤΟΥ
<br/>ΝΟΣΗΜΑΤΟΣ ΚΑΙΡΩΝ ΒΙΒΛΙΟΝ.
</h1>
<p>
<span class="lb" data-page="7.440" data-line="1" id="p7.440.1"></span>Ὅλου τοίνυν τοῦ νοσήματος ἐπινοοῦμεν
<span class="lb" data-page="7.440" data-line="2" id="p7.440.2"></span>καιροὺς ἀνάλογον ταῖς ἡλικίαις τῶν ζώων· ἕνα μὲν καὶ
<span class="lb" data-page="7.440" data-line="3" id="p7.440.3"></span>πρῶτον τῆς γενέσεως αὐτοῦ· δεύτερον δὲ τὸν τῆς ἀναβάσεως·
<span class="lb" data-page="7.440" data-line="4" id="p7.440.4"></span>τρίτον δὲ τὸν τῆς ἀκμῆς· καὶ τέταρτον τὸν τῆς παρακμῆς,
<span class="lb" data-page="7.440" data-line="5" id="p7.440.5"></span>ὅταν γε μέλλωσιν οἱ κάμνοντες σώζεσθαι· φθασάντων γὰρ
<span class="lb" data-page="7.440" data-line="6" id="p7.440.6"></span>ἀποθανεῖν αὐτῶν, ἤτοι κατὰ τὴν ἀνάβασιν, ἢ τὴν ἀκμὴν,
<span class="lb" data-page="7.440" data-line="7" id="p7.440.7"></span>εὔδηλον ὡς οὐ διεξῆλθεν ἅπαντας τοὺς καιροὺς ἡ τοιαύτη νόσος.
<span class="lb" data-page="7.440" data-line="8" id="p7.440.8"></span>ἀλλ’ ἥ γε διεξερχομένη σχεδόν τι περὶ πάντων αὐτῆς
<span class="lb" data-page="7.440" data-line="9" id="p7.440.9"></span>τῶν μορίων ἀμφισβητήσεις ἔχει, τινῶν μὲν ἕνα χρόνον εἶναι 
<span class="pb" data-page="7.441" id="p7.441"></span>
<span class="lb" data-page="7.441" data-line="1" id="p7.441.1"></span>λεγόντων τὴν ἀκμὴν, ἐπινοίᾳ μόνῃ λαμβανόμενον· ἐνίων δὲ,
<span class="lb" data-page="7.441" data-line="2" id="p7.441.2"></span>ὡς ἐν τοῖς συνόχοις, ἀκμὴν μὴ εἶναι τὸ σύμπαν· ἐνίων δὲ εἰς
<span class="lb" data-page="7.441" data-line="3" id="p7.441.3"></span>ἀρχὴν ὀλιγοχρόνιον εἰσάγειν τὴν ἀκμήν· ἄλλων δ’ οὐκ ἐν τούτοις
<span class="lb" data-page="7.441" data-line="4" id="p7.441.4"></span>μόνον, ἀλλὰ καὶ τοῖς λοιποῖς ἅπασι νοσήμασιν, ἀφαιρούντων,
<span class="lb" data-page="7.441" data-line="5" id="p7.441.5"></span>τὴν ἀρχήν· ἄλλων δ’ ἐνίοτε καὶ τὴν παρακμὴν ἀφαιρούντων,
<span class="lb" data-page="7.441" data-line="6" id="p7.441.6"></span>ἂν ἐξ ἀποκοπῆς, ὡς ἐκεῖνοι καλοῦσιν, ἡ νόσος
<span class="lb" data-page="7.441" data-line="7" id="p7.441.7"></span>λυθῇ. πρῶτον μὲν οὖν χρὴ τὰς ἀμφισβητήσεις διαλύεσθαι
<span class="lb" data-page="7.441" data-line="8" id="p7.441.8"></span>ταύτας, εἶτα ἀκριβῶς διαρθρῶσαι τὰς ἐννοίας τῶν καιρῶν τῆς
<span class="lb" data-page="7.441" data-line="9" id="p7.441.9"></span>ὅλης νόσου, καὶ μετὰ ταῦτ’ εἰπεῖν αὐτῶν τὰ γνωρίσματα,
<span class="lb" data-page="7.441" data-line="10" id="p7.441.10"></span>κᾄπειθ’ ἑξῆς εἴη δεῖξαι τὸ χρήσιμον, ἀναμίξαντας τοῖς κατὰ
<span class="lb" data-page="7.441" data-line="11" id="p7.441.11"></span>τὰς περιόδους. 
</p>
</section>
<section id="s2" title="Chapter 2">
<p>
<span class="lb" data-page="7.441" data-line="12" id="p7.441.12"></span>Ἡ τοίνυν ἀρχὴ τῆς νόσου, καθ’ ὅσον εἰσβάλλει
<span class="lb" data-page="7.441" data-line="13" id="p7.441.13"></span>ποτὲ καταπιπτούσης τῆς ὑγιεινῆς καταστάσεως, ἐν
<span class="lb" data-page="7.441" data-line="14" id="p7.441.14"></span>ἁπάσαις αὐταῖς ἐστιν ἄνευ χρόνου παρατάσεως ἐπινοουμένη·
<span class="lb" data-page="7.441" data-line="15" id="p7.441.15"></span>σὺν τούτῳ μέντοι γε οὐ συγχωρεῖται παντὸς νοσήματος ὑπάρχειν
<span class="lb" data-page="7.441" data-line="16" id="p7.441.16"></span>οἷον γένεσιν, ὥσπερ ἐν τοῖς ζώοις ἐπινοοῦμεν. οὐ γὰρ
<span class="lb" data-page="7.441" data-line="17" id="p7.441.17"></span>ἐκ μορίων δή τινων ὥσπερ τὸ ζῶον ἐκ κεφαλῆς, καὶ θώρακος,
<span class="lb" data-page="7.441" data-line="18" id="p7.441.18"></span>καὶ κώλων, οὕτω καὶ τὰ νοσήματα σύγκειται. ἐκπίπτοντα 
<span class="pb" data-page="7.442" id="p7.442"></span>
<span class="lb" data-page="7.442" data-line="1" id="p7.442.1"></span>γὰρ τοῦ κατὰ φύσιν, ἐν ἀκαρεῖ μέν τινι χρόνῳ τὴν γένεσιν
<span class="lb" data-page="7.442" data-line="2" id="p7.442.2"></span>ἔχει, τοὐντεῦθεν δὲ ἀναβαίνει <span class="milestone ed2page" data-n="305" data-unit="ed2page" id="ed2page.305"></span>μέχρι τῆς ἀκμῆς. ἔστω
<span class="lb" data-page="7.442" data-line="3" id="p7.442.3"></span>γὰρ εἰ τύχοι κατὰ δυσκρασίαν τὸ νόσημα, καθ’ ἣν ἡμῖν ἐπιδέδεικται
<span class="lb" data-page="7.442" data-line="4" id="p7.442.4"></span>καὶ ὁ πυρετὸς συνιστάμενος. ἀναγκαῖον οὖν ἐπειδὰν
<span class="lb" data-page="7.442" data-line="5" id="p7.442.5"></span>πρῶτον ἡ παρὰ φύσιν αὕτη γένηται θερμασία, πυρέττειν
<span class="lb" data-page="7.442" data-line="6" id="p7.442.6"></span>τε τὸν ἄνθρωπον, ἐπιτείνεσθαί τε μέχρι τῆς ἀκμῆς τὴν θερμασίαν.
<span class="lb" data-page="7.442" data-line="7" id="p7.442.7"></span>οὗ γὰρ οὐκ ἔστι μέρη, πῶς ἂν εἴη γένεσις ἐν χρόνῳ
<span class="lb" data-page="7.442" data-line="8" id="p7.442.8"></span>τοῦδε; ταῦτ’ εἴρηταί μοι καὶ κατ’ ἀρχὰς εὐθέως, ἀπήντησά
<span class="lb" data-page="7.442" data-line="9" id="p7.442.9"></span>τε πρὸς αὐτὰ, τῶν μετὰ περιψύξεως εἰσβαλλόντων πυρετῶν
<span class="lb" data-page="7.442" data-line="10" id="p7.442.10"></span>ἀναμνήσας. ἀλλ’ ἐν μὲν ταῖς περιόδοις αὐτάρκης ἡ ἀπάντησις·
<span class="lb" data-page="7.442" data-line="11" id="p7.442.11"></span>εἷς γὰρ τῶν ἐν μέρει καιρῶν καὶ τῇ τάξει πρῶτος ὁ
<span class="lb" data-page="7.442" data-line="12" id="p7.442.12"></span>τῆς περιψύξεως τῆς συμπάσης νόσου· γελοιότατον δ’ ἂν εἴη
<span class="lb" data-page="7.442" data-line="13" id="p7.442.13"></span>τὸν τοῦ πρώτου παροξυσμοῦ πρῶτον καιρὸν ἀρχὴν ἡγεῖσθαι
<span class="lb" data-page="7.442" data-line="14" id="p7.442.14"></span>τοῦ νοσήματος ὅλου. τὸ γάρ τοι χρήσιμον ὁ καιρὸς οὗτος,
<span class="lb" data-page="7.442" data-line="15" id="p7.442.15"></span>ὃν ὀνομάζουσιν ἀρχὴν νοσήματος, εἰς τὰ βοηθήματα κέκτηται,
<span class="lb" data-page="7.442" data-line="16" id="p7.442.16"></span>καὶ πρὸς τοῦτον ἀποβλέπων εἶπεν· ἀρχομένων τῶν νούσων,
<span class="lb" data-page="7.442" data-line="17" id="p7.442.17"></span>ἤν τι δοκέῃ κινέειν, κίνει, ἀκμαζουσῶν δὲ, ἡσυχίαν
<span class="lb" data-page="7.442" data-line="18" id="p7.442.18"></span>ἔχειν βέλτιόν ἐστιν. ὡσαύτως δὲ κᾀκεῖνο λέλεκται αὐτῷ· 
<span class="pb" data-page="7.443" id="p7.443"></span>
<span class="lb" data-page="7.443" data-line="1" id="p7.443.1"></span>περὶ τὰς ἀρχὰς καὶ τὰ τέλεα πάντα ἀσθενέστερα. καὶ μέντοι
<span class="lb" data-page="7.443" data-line="2" id="p7.443.2"></span>καὶ τὸ περὶ φαρμακείας εἰρημένον, ὡς πέπονα χρὴ φαρμακεύειν
<span class="lb" data-page="7.443" data-line="3" id="p7.443.3"></span>καὶ κινέειν, μὴ ὠμὰ, μηδὲ ἐν ἀρχῇσιν, ἢν μὴ ὀργᾷ.
<span class="lb" data-page="7.443" data-line="4" id="p7.443.4"></span>καὶ πρὸς τούτοις γε ἔτι τὸ, ἐν τοῖσιν ὀξέσι πάθεσιν ὀλιγάκις
<span class="lb" data-page="7.443" data-line="5" id="p7.443.5"></span>καὶ ἐν ἀρχῇσι τῇσι φαρμακείῃσι χρέεσθαι· πολλά τε πρὸς τούτοις
<span class="lb" data-page="7.443" data-line="6" id="p7.443.6"></span>ἕτερα, τὰ μὲν Ἱπποκράτει, τὰ δὲ τοῖς ἄλλοις ἰατροῖς
<span class="lb" data-page="7.443" data-line="7" id="p7.443.7"></span>ἅπασι τοῖς παλαιοῖς εἰρημένα, τὴν ἀρχὴν ἡμᾶς οὐκ ἐπιτρέπει
<span class="lb" data-page="7.443" data-line="8" id="p7.443.8"></span>νοεῖν τοῦ πρώτου παροξυσμοῦ τὴν εἰσβολὴν, ἀλλ’ ἐπὶ μακροτέρου,
<span class="lb" data-page="7.443" data-line="9" id="p7.443.9"></span>ὡς καὶ φλεβοτομῆσαι δύνασθαι, καὶ κλυστηρίῳ χρήσασθαι,
<span class="lb" data-page="7.443" data-line="10" id="p7.443.10"></span>ποτὲ δὲ εἰ κατεπείγει, καὶ καθῆραι, πρὸς τῷ καὶ
<span class="lb" data-page="7.443" data-line="11" id="p7.443.11"></span>γελοῖον εἶναι τῶν ἐντὸς τῆς ἑβδόμης ἡμέρας λυομένων νοσημάτων
<span class="lb" data-page="7.443" data-line="12" id="p7.443.12"></span>καὶ τῶν εἰς ἐνιαυτὸν παραμενόντων, ὥσπερ καὶ ὁ τεταρταῖος
<span class="lb" data-page="7.443" data-line="13" id="p7.443.13"></span>ἔστιν ὅτε, τὴν ἴσην ἀρχὴν τίθεσθαι. πολλὰ μὲν οὖν
<span class="lb" data-page="7.443" data-line="14" id="p7.443.14"></span>εἴρηταί μοι περὶ τῆσδε τῆς ἀρχῆς καὶ κατὰ τὸ περὶ κρίσεων
<span class="lb" data-page="7.443" data-line="15" id="p7.443.15"></span>πρῶτον, ἐπιδεικνύντι τὸν πρῶτον τοῦτον καιρὸν ὡς ἄν τις
<span class="lb" data-page="7.443" data-line="16" id="p7.443.16"></span>γνωρίσειεν. ἦν δ’ αὐτοῦ κεφάλαιον ἡ ἀπεψία τῆς νόσου. βέλτιον
<span class="lb" data-page="7.443" data-line="17" id="p7.443.17"></span>δὲ κᾀνταῦθα πρὸς ἐκείνοις εἰπεῖν, ὅσα τῇ παρούσῃ
<span class="lb" data-page="7.443" data-line="18" id="p7.443.18"></span>διεξόδῳ χρήσιμα. 
</p>
</section>
<span class="pb" data-page="7.444" id="p7.444"></span>
<section id="s3" title="Chapter 3">
<p>
<span class="lb" data-page="7.444" data-line="1" id="p7.444.1"></span>Κείσθω τοίνυν πρῶτον ἀρχὴν φλεγμονῆς
<span class="lb" data-page="7.444" data-line="2" id="p7.444.2"></span>ζητεῖσθαι. τίς οὐκ ἂν φαίη τὴν οἱονεὶ γένεσιν αὐτῆς ὑπάρχειν
<span class="lb" data-page="7.444" data-line="3" id="p7.444.3"></span>ἐν ἐκείνῳ παντὶ τῷ χρόνῳ, καθ’ ὃν πληροῦται τὸ μόριον
<span class="lb" data-page="7.444" data-line="4" id="p7.444.4"></span>αἱματώδους οὐσίας; εἴτε γὰρ ἐπὶ παρεμπτώσει συμβαίνει τὸ
<span class="lb" data-page="7.444" data-line="5" id="p7.444.5"></span>τοιοῦτον, εἴτ’ ἐπὶ τῇ σφηνώσει πάντων τῶν ἀγγείων, εἴτε
<span class="lb" data-page="7.444" data-line="6" id="p7.444.6"></span>ἐπὶ περιστάσει τινὶ τῶν ὄγκων ἐν τοῖς πόροις, εἴθ’, ὡς ἡμεῖς
<span class="lb" data-page="7.444" data-line="7" id="p7.444.7"></span>ἐδιδάξαμεν ἔν τε τῷ περὶ τῆς ἀνωμάλου δυσκρασίας καὶ
<span class="lb" data-page="7.444" data-line="8" id="p7.444.8"></span>τῷ περὶ τῶν παρὰ φύσιν ὄγκων ὑπομνήματι, πλεονεξία
<span class="lb" data-page="7.444" data-line="9" id="p7.444.9"></span>τις αἵματος ἐν τῷ μορίῳ συνίσταται, γεννωμένης τῆς φλεγμονῆς,
<span class="lb" data-page="7.444" data-line="10" id="p7.444.10"></span>οὗτος ἔσται πρῶτος καιρὸς, ἐν ᾧ πληροῦται τὸ
<span class="lb" data-page="7.444" data-line="11" id="p7.444.11"></span>μέρος ἀνακείμενον τῷ μεγέθει τοῦ πάθους. ὅταν δὲ τὸ
<span class="lb" data-page="7.444" data-line="12" id="p7.444.12"></span>μὲν ἐπιῤῥέον παύσηται, τὸ δ’ ἐν τῷ φλεγμαίνοντι περιεχόμενον
<span class="lb" data-page="7.444" data-line="13" id="p7.444.13"></span>ὑπάρξηται σήπεσθαι, θερμασία τις γίνεται διὰ τὴν σηπεδόνα,
<span class="lb" data-page="7.444" data-line="14" id="p7.444.14"></span>καὶ ἡ χύσις ἐπιπλέον διὰ τὴν θερμασίαν, ἐφ’ ᾗ καὶ
<span class="lb" data-page="7.444" data-line="15" id="p7.444.15"></span>πνεῦμα γεννᾶται, καὶ δι’ ἄμφω ταῦτα διατείνεται μᾶλλον ἢ
<span class="lb" data-page="7.444" data-line="16" id="p7.444.16"></span>πρόσθεν τὸ μόριον, εἰ καὶ μηδὲν ἐπιῤῥέοι· δεύτερος οὗτός
<span class="lb" data-page="7.444" data-line="17" id="p7.444.17"></span>ἐστι χρόνος ὁ τῆς αὐξήσεως τῆς φλεγμονῆς. ὅταν δὲ εἰς
<span class="lb" data-page="7.444" data-line="18" id="p7.444.18"></span>πῦον ἤδη μεταβάλλῃ, μέγιστοι μὲν δή που πόνοι τηνικαῦτα ﻿
<span class="pb" data-page="7.445" id="p7.445"></span>
<span class="lb" data-page="7.445" data-line="1" id="p7.445.1"></span>
<span class="milestone ed2page" data-n="306" data-unit="ed2page" id="ed2page.306"></span>καταλαμβάνουσι. περὶ γὰρ τὰς γενέσιας τοῦ πύου οἱ
<span class="lb" data-page="7.445" data-line="2" id="p7.445.2"></span>πόνοι καὶ οἱ πυρετοὶ συμβαίνουσι μᾶλλον ἢ γενομένου· καλεῖται
<span class="lb" data-page="7.445" data-line="3" id="p7.445.3"></span>δ’ ἀκμὴ τοῦ πάθους ὁ τοιοῦτος καιρός. εἰ δὲ ἐκπυϊσκόμενον
<span class="lb" data-page="7.445" data-line="4" id="p7.445.4"></span>ἢ διαφορούμενον τὸ ῥεῦμα τόν τ’ ὄγκον ἐλάττω καὶ
<span class="lb" data-page="7.445" data-line="5" id="p7.445.5"></span>τὴν τάσιν ἀποφαίνει, παρακμῆς ἀρχὴ τὸ τοιοῦτόν ἐστιν.
<span class="lb" data-page="7.445" data-line="6" id="p7.445.6"></span>οὕτω μὲν ἐπὶ τῆς φλεγμονῆς οἱ καιροὶ διαιροῦνται. ἐπὶ πυρετοῦ
<span class="lb" data-page="7.445" data-line="7" id="p7.445.7"></span>δὲ τοῦ μὲν ἐπὶ φλεγμονῇ συνισταμένου τοὺς αὐτοὺς
<span class="lb" data-page="7.445" data-line="8" id="p7.445.8"></span>ἐκείνῃ τίθεσθαι καιρούς· τοῦ δ’ ἐπὶ χυμοῦ ἄνευ φλεγμονῆς,
<span class="lb" data-page="7.445" data-line="9" id="p7.445.9"></span>τὸν μὲν τῆς ἀπεψίας τῶν λυπούντων χυμῶν χρόνον, ἀρχήν·
<span class="lb" data-page="7.445" data-line="10" id="p7.445.10"></span>ὅταν δ’ ἄρξηται πέττεσθαι, πεπαῦσθαι μὲν τὴν ἀρχὴν, τὸν
<span class="lb" data-page="7.445" data-line="11" id="p7.445.11"></span>δεύτερον δ’ ἥκειν καιρὸν, τὸν τῆς ἀναβάσεως ὀνομαζόμενον·
<span class="lb" data-page="7.445" data-line="12" id="p7.445.12"></span>ὁπότε δὲ ἡ πέψις αὐτὴ συντελεῖται μάλιστα, τὸν τῆς ἀκμῆς·
<span class="lb" data-page="7.445" data-line="13" id="p7.445.13"></span>εἶθ’ ἑξῆς τὸν τῆς παρακμῆς, ἐν ᾧ πέπαυται μὲν ἤδη τό τε μέγεθος
<span class="lb" data-page="7.445" data-line="14" id="p7.445.14"></span>τῶν συμπτωμάτων καὶ τὸ πλῆθος τῶν πεττομένων,
<span class="lb" data-page="7.445" data-line="15" id="p7.445.15"></span>ὀλίγον δ’ ἐστὶν ἔτι λείψανον τῶν πεφθῆναι δεομένων χυμῶν.
<span class="lb" data-page="7.445" data-line="16" id="p7.445.16"></span>ἐδήλωσα δ’ ἐν τῇ περὶ κρίσεων πραγματείᾳ<span class="milestone ed1page" data-n="386" data-unit="ed1page" id="ed1page.386"></span> καὶ τὰ γνωρίσματα
<span class="lb" data-page="7.445" data-line="17" id="p7.445.17"></span>πάντα, τά τε τῆς πέψεως τῆς ἀμυδρᾶς καὶ τὰ τῆς
<span class="lb" data-page="7.445" data-line="18" id="p7.445.18"></span>παντελοῦς ἀπεψίας, καὶ τὰ τῆς ἐναργοῦς καὶ τὰ τῆς τελείας, 
<span class="pb" data-page="7.446" id="p7.446"></span>
<span class="lb" data-page="7.446" data-line="1" id="p7.446.1"></span>ἴδια μὲν ὑπάρχοντα τῶν κατὰ τὴν γαστέρα πέψεων, ἴδια δὲ
<span class="lb" data-page="7.446" data-line="2" id="p7.446.2"></span>τῶν κατὰ τὰς φλέβας, ἴδια δὲ ἄλλα τῶν ἀναπνευστικῶν.
<span class="lb" data-page="7.446" data-line="3" id="p7.446.3"></span>ἐλαμβάνετο δὲ τὰ μὲν ἐκ τῶν διαχωρημάτων, τὰ δὲ ἐκ τῶν
<span class="lb" data-page="7.446" data-line="4" id="p7.446.4"></span>οὔρων, τὰ δὲ ἐκ τῶν πτυσμάτων. καὶ ταῦτα ἐπιπλεῖστον ἐν
<span class="lb" data-page="7.446" data-line="5" id="p7.446.5"></span>ἐκείνῳ τῷ λόγῳ διῆλθον ἅμα ταῖς Ἱπποκρατείαις ῥήσεσιν,
<span class="lb" data-page="7.446" data-line="6" id="p7.446.6"></span>ἀρκεῖ δὲ ἐν τῷ νῦν ἐνεστῶτι τοσοῦτον μόνον εἰπεῖν, ὡς καὶ
<span class="lb" data-page="7.446" data-line="7" id="p7.446.7"></span>τῶν ἑλκῶν οἱ αὐτοὶ καιροί. πρῶτον μὲν γὰρ ἰχῶρες ὑδατώδεις
<span class="lb" data-page="7.446" data-line="8" id="p7.446.8"></span>ἄπεπτοι καὶ λεπτοὶ ῥέουσιν ἐξ αὐτῶν· εἶθ’ ἑξῆς ἐλάττους
<span class="lb" data-page="7.446" data-line="9" id="p7.446.9"></span>τε καὶ παχύτεροι· κᾄπειτα ἤδη πῦον λεπτόν· εἶτα ἔλαττον
<span class="lb" data-page="7.446" data-line="10" id="p7.446.10"></span>μὲν τῷ πλήθει τοῦτο γίνεται, παχύτερον δὲ καὶ λευκότερον·
<span class="lb" data-page="7.446" data-line="11" id="p7.446.11"></span>ὥστε οὐδέν ἐστι τῶν λυομένων παθῶν, ὃ μὴ διεξέρχεται τοὺς
<span class="lb" data-page="7.446" data-line="12" id="p7.446.12"></span>καιρούς. οὐ μὴν οὐδ’ ἐξ ἄλλου τινὸς ἡ γνῶσις αὐτῶν, ὅτι
<span class="lb" data-page="7.446" data-line="13" id="p7.446.13"></span>μὴ τῶν τῆς ἀπεψίας τε καὶ πέψεως σημείων, ἃ διὰ τῶν περιττωμάτων
<span class="lb" data-page="7.446" data-line="14" id="p7.446.14"></span>γνωρίζεται. τίς γὰρ οὐκ οἶδεν ἠπεπτηκέναι τὴν
<span class="lb" data-page="7.446" data-line="15" id="p7.446.15"></span>γαστέρα, διαχωρήματα θεασάμενος ἀχύλωτα; τίς δὲ οὐκ οἶδεν,
<span class="lb" data-page="7.446" data-line="16" id="p7.446.16"></span>οὖρον ὑδατῶδες ἰδὼν, ἠτυχῆσθαι τὴν ἐν τοῖς ἀγγείοις
<span class="lb" data-page="7.446" data-line="17" id="p7.446.17"></span>πέψιν; τίς δὲ λεπτὸν ἀναβηττόμενον πτύσμα κατὰ πλευρῖτιν,
<span class="lb" data-page="7.446" data-line="18" id="p7.446.18"></span>ἢ περιπνευμονίαν ἑωρακὼς, ὁμοίως οὐ συνήσει ὡς ἀρχή ἐστιν 
<span class="pb" data-page="7.447" id="p7.447"></span>
<span class="lb" data-page="7.447" data-line="1" id="p7.447.1"></span>ἔτι τοῦ πάθους; οὕτω δὲ κᾀν ταῖς ὀφθαλμίαις ἐν ἀρχῇ
<span class="lb" data-page="7.447" data-line="2" id="p7.447.2"></span>μὲν ἀποῤῥεῖ πολὺ καὶ λεπτὸν, ἄπεπτον ἱκανῶς· ἐφεξῆς δὲ,
<span class="lb" data-page="7.447" data-line="3" id="p7.447.3"></span>ἔλαττόν τε καὶ παχύτερον, ὑπογραφήν τινα πέψεως λαμβάνον·
<span class="lb" data-page="7.447" data-line="4" id="p7.447.4"></span>εἶτα ἐν τῷ χρόνῳ προϊόντι, τοῦ μὲν πλήθους μειουμένου, τῆς
<span class="lb" data-page="7.447" data-line="5" id="p7.447.5"></span>συστάσεως δὲ ἐπὶ τὸ παχύτερον ἰούσης, αὐξάνεται τὰ τῆς πέψεως
<span class="lb" data-page="7.447" data-line="6" id="p7.447.6"></span>εἰς τοσοῦτον, ὡς καὶ κολλᾶσθαι τὰ βλέφαρα κοιμηθέντων
<span class="lb" data-page="7.447" data-line="7" id="p7.447.7"></span>ὑπὸ τῆς γενομένης λήμης, ἥτις καὶ αὐτὴ καταρχὰς μὲν
<span class="lb" data-page="7.447" data-line="8" id="p7.447.8"></span>λεπτὴ καὶ πολλὴ, τῷ χρόνῳ δὲ ἐλάττων τε καὶ παχυτέρα γενομένη,
<span class="lb" data-page="7.447" data-line="9" id="p7.447.9"></span>τήν τε πέψιν τοῦ νοσήματος ἐνδείκνυται καὶ τὴν παρακμὴν
<span class="lb" data-page="7.447" data-line="10" id="p7.447.10"></span>τούτου. καὶ μὴν καὶ τῶν ἐξ ἐγκεφάλου καταῤῥεόντων δι’
<span class="lb" data-page="7.447" data-line="11" id="p7.447.11"></span>ὑπερῴας καὶ ῥινῶν ἀρχὴ μὲν, ὅταν ὑδατῶδές τε καὶ λεπτὸν ᾖ
<span class="lb" data-page="7.447" data-line="12" id="p7.447.12"></span>καὶ πολὺ καὶ δριμὺ τὸ φερόμενον· ἐσχάτην γὰρ ἀπεψίαν ἐνδείκνυται
<span class="lb" data-page="7.447" data-line="13" id="p7.447.13"></span>ταῦτα· πέψεως δέ ἐστιν ἤδη γνωρίσματα παχύτερόν τε
<span class="lb" data-page="7.447" data-line="14" id="p7.447.14"></span>καὶ ἧττον δριμὺ καὶ ὀλίγον κενούμενον· εἰ δὲ καὶ ἡ καλουμένη
<span class="lb" data-page="7.447" data-line="15" id="p7.447.15"></span>μύξα καὶ βλέννα συναπέρχοιτο, βεβαιότερον ἤδη τοῦτό ἐστι πέψεως
<span class="lb" data-page="7.447" data-line="16" id="p7.447.16"></span>σημεῖον· ὥσπερ δὴ καὶ (εἰ) παχυτέρα μὲν αὐτῆς καὶ ἐλάττων
<span class="lb" data-page="7.447" data-line="17" id="p7.447.17"></span>γινομένη, πολὺ δὴ καὶ μᾶλλον πέψιν ἐνδείκνυται. καὶ οὗτοι
<span class="lb" data-page="7.447" data-line="18" id="p7.447.18"></span>μὲν οἱ καιροὶ τῶν νοσημάτων εἰσὶν, ἐξ ὧν οἱ κάμνοντες σώζονται. 
</p>
</section>
<span class="pb" data-page="7.448" id="p7.448"></span>
<section id="s4" title="Chapter 4">
<p>
<span class="lb" data-page="7.448" data-line="1" id="p7.448.1"></span>
<span class="milestone ed2page" data-n="307" data-unit="ed2page" id="ed2page.307"></span>Περὶ δὲ τῶν ἄλλων, ἐν οἷς ἀπόλλυνται,
<span class="lb" data-page="7.448" data-line="2" id="p7.448.2"></span>μικρὸν ὕστερον ἐρῶ, διαρθρώσας πρότερον, ὅσα διορισμοῦ
<span class="lb" data-page="7.448" data-line="3" id="p7.448.3"></span>τινος τῶν εἰρημένων δέονται. ἓν μὲν οὖν ἐστιν αὐτῶν
<span class="lb" data-page="7.448" data-line="4" id="p7.448.4"></span>καὶ τὸ περὶ τῆς ἀκμῆς, εἴτε ἄχρονος ὑπάρχει διαπαντὸς, ὅσον
<span class="lb" data-page="7.448" data-line="5" id="p7.448.5"></span>ἐφ’ ἑαυτῇ, κᾂν εἰ πρὸς τὴν αἴσθησιν φαίνοιτο παρεκτεινομένη
<span class="lb" data-page="7.448" data-line="6" id="p7.448.6"></span>πολλάκις ἀξιολόγοις χρόνοις· εἴτε διαπαντὸς ἔχει τι πλάτος,
<span class="lb" data-page="7.448" data-line="7" id="p7.448.7"></span>ὁτὲ μὲν μεῖζον, ὁτὲ δὲ ἔλαττον· εἴτ’ ἐπὶ τινῶν μὲν νοσημάτων
<span class="lb" data-page="7.448" data-line="8" id="p7.448.8"></span>ἔγχρονος, ἐπὶ τινῶν δὲ ἄχρονος. μακροτέρου δὲ λόγου
<span class="lb" data-page="7.448" data-line="9" id="p7.448.9"></span>δεομένου τοῦ σκέμματος, ἔοικα παραλείψειν αὐτὸν ἅπαντα,
<span class="lb" data-page="7.448" data-line="10" id="p7.448.10"></span>μιμησάμενος Ἱπποκράτη περὶ τῆς κατὰ τὸν ὦμον ἐκπτώσεως
<span class="lb" data-page="7.448" data-line="11" id="p7.448.11"></span>εἰπόντα· οὐ μέντοι ἰσχυρίζω ἔγωγε περὶ αὐτοῦ, καίτοι
<span class="lb" data-page="7.448" data-line="12" id="p7.448.12"></span>ἔχων ὅ τι λέγω. καθάπερ γὰρ ἐκεῖνος ἠρκέσθη τοῖς διαπαντὸς
<span class="lb" data-page="7.448" data-line="13" id="p7.448.13"></span>ἑωραμένοις αὐτῷ, κατὰ τὸν αὐτὸν τρόπον κᾀγὼ νῦν
<span class="lb" data-page="7.448" data-line="14" id="p7.448.14"></span>ὡς διαπαντὸς ἰδὼν ἐρῶ. πᾶσαν ἀκμὴν τῶν κατὰ μέρος
<span class="lb" data-page="7.448" data-line="15" id="p7.448.15"></span>παροξυσμῶν χρόνῳ γινομένην ἐθεασάμην, ὥστε κᾂν εἰ
<span class="lb" data-page="7.448" data-line="16" id="p7.448.16"></span>πρὸς τὴν φύσιν ἄχρονος εἴη, μηδεμιᾶς ἐξ αὐτοῦ χρείας ἀπολαύειν
<span class="lb" data-page="7.448" data-line="17" id="p7.448.17"></span>ἡμᾶς. ὅταν γὰρ πρῶτον αἰσθήσει σαφὴς ἡ παρακμὴ
<span class="lb" data-page="7.448" data-line="18" id="p7.448.18"></span>γένηται, τότε τοῖς ἁρμόττουσιν αὐτῇ βοηθήμασι χρώμεθα· 
<span class="pb" data-page="7.449" id="p7.449"></span>
<span class="lb" data-page="7.449" data-line="1" id="p7.449.1"></span>μέχρι δ’ ἂν ἀπὸ τῶν ἴσων ἀριθμῶν ἑστήκῃ τὸ μέγεθος τοῦ
<span class="lb" data-page="7.449" data-line="2" id="p7.449.2"></span>πυρετοῦ, μέχρι τοσούτου τῷ μεγέθει τῆς ἀκμῆς οἰκεῖα πράττειν
<span class="lb" data-page="7.449" data-line="3" id="p7.449.3"></span>προσήκει. κατὰ δὲ τὸν αὐτὸν τρόπον ἐπ’ ὀφθαλμίας
<span class="lb" data-page="7.449" data-line="4" id="p7.449.4"></span>καὶ πλευρίτιδος καὶ πάσης φλεγμονῆς ἑκάστου τε τῶν ἄλλων
<span class="lb" data-page="7.449" data-line="5" id="p7.449.5"></span>νοσημάτων οἱ καθόλου καιροὶ τὴν τῶν διαφόρων βοηθημάτων
<span class="lb" data-page="7.449" data-line="6" id="p7.449.6"></span>ὑπαγορεύουσι χρῆσιν, αἰσθήσει μετρούμενοι. λογικὸν
<span class="lb" data-page="7.449" data-line="7" id="p7.449.7"></span>οὖν γίνεται σκέμμα τὸ περὶ τοῦ πλάτους τῆς ἀκμῆς, εἴτε
<span class="lb" data-page="7.449" data-line="8" id="p7.449.8"></span>τῶν κατὰ μέρος παροξυσμῶν, εἴτε τῆς ὅλης νόσου τι σκοποῖτο·
<span class="lb" data-page="7.449" data-line="9" id="p7.449.9"></span>νυνὶ δὲ οὐ πρόκειταί μοι τὰ τοιαῦτα διαιρεῖν, ὡς οἱ
<span class="lb" data-page="7.449" data-line="10" id="p7.449.10"></span>τὰ πάντα ἐν πᾶσι φέροντες πράττουσιν, ὧν εἷς ἐστι καὶ
<span class="lb" data-page="7.449" data-line="11" id="p7.449.11"></span>Ἀρχιγένης. ἀναμίγνυσι γὰρ οὗτος ὁ ἀνὴρ ἰατρικωτάταις πραγματείαις
<span class="lb" data-page="7.449" data-line="12" id="p7.449.12"></span>ἐνίοτε μὲν ὑπὲρ ὀνομάτων ζήτησιν, ἔστι δὲ ὅτε καὶ
<span class="lb" data-page="7.449" data-line="13" id="p7.449.13"></span>περὶ αὐτῶν τῶν πραγμάτων, ἀλλὰ λογικήν· ἡμεῖς δὲ ὥσπερ
<span class="lb" data-page="7.449" data-line="14" id="p7.449.14"></span>ἀεὶ τοῦτο ἐφυλαξάμεθα, καὶ νῦν οὕτω πράξομεν, ἐάσαντες
<span class="lb" data-page="7.449" data-line="15" id="p7.449.15"></span>ὑπὲρ ἀκμῆς ἑτέροις ζητεῖν, εἴτε ἄχρονός ἐστιν, εἴτε σὺν χρόνῳ
<span class="lb" data-page="7.449" data-line="16" id="p7.449.16"></span>τινὶ, τὴν χρείαν μετρήσομεν αὐτῆς, τὴν φύσιν ὁρῶντες ἐναργῶς
<span class="lb" data-page="7.449" data-line="17" id="p7.449.17"></span>ἔν τε ταῖς ἡλικίαις τὴν ἀκμαστικὴν ἐν πλατεῖ χρόνῳ
<span class="lb" data-page="7.449" data-line="18" id="p7.449.18"></span>διαλυομένην, ἔν τε τοῖς νοσήμασιν ἐνίοτε μὲν ἐν μακροτέρῳ,
<span class="lb" data-page="7.449" data-line="19" id="p7.449.19"></span>πολλάκις δ’ ἐν ἐλάττονι, πάντως δ’ οὖν ἐν αἰσθητῷ. ﻿
<span class="pb" data-page="7.450" id="p7.450"></span>
<span class="lb" data-page="7.450" data-line="1" id="p7.450.1"></span>τουτὶ δὲ αὐτὸ τὸ τοῦ χρόνου διάφορον ἐναργέστερόν ἐστιν ἐπὶ
<span class="lb" data-page="7.450" data-line="2" id="p7.450.2"></span>τῆς κατὰ τὴν ἀκμὴν ἡλικίας ἐν τοῖς ζώοις θεάσασθαι· καὶ
<span class="lb" data-page="7.450" data-line="3" id="p7.450.3"></span>γὰρ δὴ καὶ κύνας θηρευτικοὺς, καὶ ἵππους ἀγωνιστὰς ὁρῶμεν
<span class="lb" data-page="7.450" data-line="4" id="p7.450.4"></span>ἤδη τι ποιοῦντας οἰκεῖον ἔργον ἐν τῷ τῆς αὐξήσεως καιρῷ,
<span class="lb" data-page="7.450" data-line="5" id="p7.450.5"></span>καὶ μετὰ ταῦτα τελείους τε αὐτούς φαμεν γεγονέναι, καὶ βλέπομεν
<span class="lb" data-page="7.450" data-line="6" id="p7.450.6"></span>ἐναργῶς ἰσχυροτέρους μὲν ἢ πρόσθεν, ὡσαύτως δὲ
<span class="lb" data-page="7.450" data-line="7" id="p7.450.7"></span>ἰσχύοντας οὐκ ἐνιαυτῷ μόνῳ, ἀλλὰ καὶ δυοῖν ἔστιν ὅτε καὶ
<span class="lb" data-page="7.450" data-line="8" id="p7.450.8"></span>τρισὶν ἔτεσιν· ὥσπερ καὶ ἀνθρώπους ἀθλητὰς οὐ τρισὶ τούτοις
<span class="lb" data-page="7.450" data-line="9" id="p7.450.9"></span>γε μόνον, ἀλλὰ καὶ τέτταρσι καὶ πέντε πολλάκις ἔτεσιν
<span class="lb" data-page="7.450" data-line="10" id="p7.450.10"></span>ἰσοσθενεῖς διαμείναντας ὡς πρὸς αἴσθησιν. οὕτω δὲ ὡς ἔφην
<span class="lb" data-page="7.450" data-line="11" id="p7.450.11"></span>καὶ κατὰ τὰς νόσους οἵ τε κατὰ μέρος παροξυσμοὶ τὰς ἀκμὰς
<span class="lb" data-page="7.450" data-line="12" id="p7.450.12"></span>ἐν χρόνῳ ποιοῦνται σαφεῖ, καὶ πολὺ δὴ μᾶλλον οἱ καθόλου
<span class="lb" data-page="7.450" data-line="13" id="p7.450.13"></span>καιροὶ τῆς ὅλης νόσου πλάτος ἔχουσιν, οἵ τε ἄλλοι πάντες ὅ
<span class="lb" data-page="7.450" data-line="14" id="p7.450.14"></span>τε τῆς ἀκμῆς οὐδὲν ἧττον (ἔστιν) ὅ τε τῶν ἄλλων ἕκαστος.
<span class="lb" data-page="7.450" data-line="15" id="p7.450.15"></span>γνωρίζειν δὲ αὐτὰς ἐνίοτε μὲν ἐγχωρεῖ σαφῶς, ἔστι δ’ ὅτε
<span class="lb" data-page="7.450" data-line="16" id="p7.450.16"></span>ἀμυδρῶς, ἢ καὶ παντάπασιν ἀγνοεῖν <span class="milestone ed2page" data-n="308" data-unit="ed2page" id="ed2page.308"></span>ἄχρι παμπόλλου.
<span class="lb" data-page="7.450" data-line="17" id="p7.450.17"></span>καὶ κατὰ τοῦτο ἔνια δοκεῖ τῶν νοσημάτων εὐθὺς εἰσβάλλειν
<span class="lb" data-page="7.450" data-line="18" id="p7.450.18"></span>ἀκμάζοντά· καὶ τοῦτο μὲν αὐτὸ τῶν ἀδυνάτων ἐστὶν, οὔτε 
<span class="pb" data-page="7.451" id="p7.451"></span>
<span class="lb" data-page="7.451" data-line="1" id="p7.451.1"></span>γὰρ ὁ λεγόμενος σύνοχος πυρετὸς εὐθὺς ἀπὸ τῆς ἀκμῆς ποτε
<span class="lb" data-page="7.451" data-line="2" id="p7.451.2"></span>εἰσέβαλεν, ἀλλ’ ἀπὸ τῆς πρώτης προσβολῆς ἄχρι τῆς τελεωτάτης
<span class="lb" data-page="7.451" data-line="3" id="p7.451.3"></span>ἀκμῆς ὥραις ἤτοι τέτταρσιν ἢ τρισὶν ἀφικνεῖται τοὐλάχιστον,
<span class="lb" data-page="7.451" data-line="4" id="p7.451.4"></span>ἐντεῦθεν δὲ πάντως ἴσος ἑαυτῷ μένων συνεχῶς ἄχρι
<span class="lb" data-page="7.451" data-line="5" id="p7.451.5"></span>κρίσεως. ἀλλ’ οὐδὲ τὸ μάλιστα ἐξαίφνης εἰσβάλλον ἀκμάζον
<span class="lb" data-page="7.451" data-line="6" id="p7.451.6"></span>εἴποι τις ἂν, τὴν ἀποπληξίαν· οὐδὲ γὰρ ἀκριβῶς ἐστι τὸ
<span class="lb" data-page="7.451" data-line="7" id="p7.451.7"></span>τοιοῦτον, ἀλλ’ ἐν μὲν βραχεῖ χρόνῳ διεξέρχεται τήν τε ἀρχὴν
<span class="lb" data-page="7.451" data-line="8" id="p7.451.8"></span>καὶ τὴν ἀνάβασιν, οὐ μὴν ἄναρχόν γέ ἐστιν, οὐδ’ εὐθὺς
<span class="lb" data-page="7.451" data-line="9" id="p7.451.9"></span>εἰσβάλλει τελεώτατα, ὥσπερ οὐδὲ ὁ τῆς ἐπιληψίας παροξυσμός·
<span class="lb" data-page="7.451" data-line="10" id="p7.451.10"></span>οὐδεὶς γὰρ οὕτως ἁλίσκεται ἐξαίφνης τῷ συμπτώματι,
<span class="lb" data-page="7.451" data-line="11" id="p7.451.11"></span>καθάπερ οἱ τὸν τράχηλον ἀφαιρούμενοι, καίτοι καὶ τούτων
<span class="lb" data-page="7.451" data-line="12" id="p7.451.12"></span>ἡ τομὴ πρῶτόν τινα χρόνον ἔχει καὶ δεύτερον καὶ τρίτον
<span class="lb" data-page="7.451" data-line="13" id="p7.451.13"></span>καὶ τέταρτον, ὥσπερ εἰ καὶ χειρουργός τις ὁτιοῦν τέμνοι.
<span class="lb" data-page="7.451" data-line="14" id="p7.451.14"></span>ἀλλὰ γὰρ, εἰ βούλει, συγχωρείσθω χωρὶς χρόνου τήν τε ἐπιληπτικὴν
<span class="lb" data-page="7.451" data-line="15" id="p7.451.15"></span>καὶ τὴν ἀποπληκτικὴν γίνεσθαι κατάπτωσιν, ἵν’ ὅ γε
<span class="lb" data-page="7.451" data-line="16" id="p7.451.16"></span>ἐξ ἀρχῆς προὐθέμην διέλθω. τουτὶ μὲν γὰρ αὐτὸ σύμπτωμά
<span class="lb" data-page="7.451" data-line="17" id="p7.451.17"></span>ἐστιν ἡ γινομένη κατάπτωσις, ἡ νόσος δὲ οὐ τοῦτό ἐστιν,
<span class="lb" data-page="7.451" data-line="18" id="p7.451.18"></span>ἀλλὰ χρὴ πάντως αὐτὴν, ὡς ἀπεδείξαμεν, εἶναί τινα διάθεσιν 
<span class="pb" data-page="7.452" id="p7.452"></span>
<span class="lb" data-page="7.452" data-line="1" id="p7.452.1"></span>σώματος. εἰ δὲ οὐκ ἔχομεν εἴτε γεννωμένης αὐτῆς,
<span class="lb" data-page="7.452" data-line="2" id="p7.452.2"></span>
<span class="milestone ed1page" data-n="387" data-unit="ed1page" id="ed1page.387"></span>εἴτε αὐξανομένης γνώρισμά τι, τὸν μὲν ἀκόλουθον λόγον
<span class="lb" data-page="7.452" data-line="3" id="p7.452.3"></span>οὐκ ἀνατρέπει τοῦτο, καθ’ ὃν ἐλέγομεν παντὶ νοσήματι
<span class="lb" data-page="7.452" data-line="4" id="p7.452.4"></span>ἀναγκαῖον εἶναι διὰ τῆς ἀναβάσεως ἐπὶ τὴν ἀκμὴν ἀφικνεῖσθαι,
<span class="lb" data-page="7.452" data-line="5" id="p7.452.5"></span>δύσγνωστον δὲ ἐνίοτε καὶ πολλοῖς ἄγνωστον τῶν νοσημάτων
<span class="lb" data-page="7.452" data-line="6" id="p7.452.6"></span>ὁμολογεῖ εἶναι τὴν αὔξησιν. ὅτι δὲ ἀληθές ἐστιν ὃ
<span class="lb" data-page="7.452" data-line="7" id="p7.452.7"></span>λέγω, πείσαιμι ἄν σε βραχυτάτῳ λόγῳ τῷδε. σκιῤῥώδεις ὄγκους
<span class="lb" data-page="7.452" data-line="8" id="p7.452.8"></span>ἐθεασάμην πολλάκις ἐν σκέλεσιν εὐθέως ἐξ ἀρχῆς συνισταμένους
<span class="lb" data-page="7.452" data-line="9" id="p7.452.9"></span>ἄνευ τοῦ προηγήσασθαι φλεγμονὴν, καὶ τρισί γε
<span class="lb" data-page="7.452" data-line="10" id="p7.452.10"></span>ἐνίοτε καὶ τέτταρσιν ἔτεσιν αὐξανομένους κατὰ βραχὺ, χωρὶς
<span class="lb" data-page="7.452" data-line="11" id="p7.452.11"></span>τοῦ παρεμποδίζειν αἰσθητῶς τὰς ἀναγκαίας τοῦ σκέλους ἐνεργείας·
<span class="lb" data-page="7.452" data-line="12" id="p7.452.12"></span>ἐν δὲ τῷ χρόνῳ διὰ μέγεθος ἀξιόλογον ὕστερόν ποτε
<span class="lb" data-page="7.452" data-line="13" id="p7.452.13"></span>καὶ τὴν βάδισιν ἐνοχλοῦντας. ἐπινόησον τοίνυν, οὐ γὰρ ἀδύνατον,
<span class="lb" data-page="7.452" data-line="14" id="p7.452.14"></span>ἐν τοῖς σιμοῖς τοῦ ἥπατος ἤδη τινὰ ὄγκον συνίστασθαι
<span class="lb" data-page="7.452" data-line="15" id="p7.452.15"></span>σκιῤῥώδη· καὶ λήσεται μέχρι τινὸς τούτου ἡ σύστασις,
<span class="lb" data-page="7.452" data-line="16" id="p7.452.16"></span>ὕστερον μέντοι τὰ τῆς διαθέσεως αὐτῆς ἔσται φανερώτερα,
<span class="lb" data-page="7.452" data-line="17" id="p7.452.17"></span>μηδὲ τότε δυναμένων ἡμῶν ἐξευρεῖν, ἐφ’ ᾗ διαθέσει τοῦτο συμβαίνει·
<span class="lb" data-page="7.452" data-line="18" id="p7.452.18"></span>χρόνῳ δὲ ὕστερον ἤδη που καὶ παρέγχυσις ὑδερικὴ 
<span class="pb" data-page="7.453" id="p7.453"></span>
<span class="lb" data-page="7.453" data-line="1" id="p7.453.1"></span>συμβήσεται, μηδὲ τότε πρὸς τὴν ἁφὴν διασημαίνοντος τοῦ
<span class="lb" data-page="7.453" data-line="2" id="p7.453.2"></span>σκιῤῥώδους ὄγκου· ἀλλ’ ὕστερόν γε φανεὶς ἀξιόλογος ἀνέμνησεν
<span class="lb" data-page="7.453" data-line="3" id="p7.453.3"></span>ἡμᾶς τῆς ἔμπροσθεν ἀγνοίας. οὐκ ὀλίγους γοῦν ἐγὼ τεθέαμαι
<span class="lb" data-page="7.453" data-line="4" id="p7.453.4"></span>κατὰ τὴν τοιαύτην ὁδὸν τῶν συμπτωμάτων ἐν ὀλίγῳ
<span class="lb" data-page="7.453" data-line="5" id="p7.453.5"></span>χρόνῳ προφήναντας ὄγκον οὐ σμικρὸν ἐν ἥπατι σκιῤῥώδει,
<span class="lb" data-page="7.453" data-line="6" id="p7.453.6"></span>συνιστάμενον μὲν ἐκ πολλοῦ, λανθάνοντα δὲ διὰ τὴν αὐτοῦ
<span class="lb" data-page="7.453" data-line="7" id="p7.453.7"></span>σμικρότητα καὶ εὐτροφίαν τῶν καθ’ ὑποχόνδριον μυῶν. ἀλλ’
<span class="lb" data-page="7.453" data-line="8" id="p7.453.8"></span>ὅταν αὐξανόμενος ὁ σκίῤῥος ἅμα μὲν ἐπαναβῇ τοῖς κύρτοις
<span class="lb" data-page="7.453" data-line="9" id="p7.453.9"></span>τοῦ ἥπατος, ἅμα δὲ ἀτροφίας αἴτιος γένηται τοῖς τε ἄλλοις
<span class="lb" data-page="7.453" data-line="10" id="p7.453.10"></span>τοῦ ζώου μορίοις καὶ τοῖς καθ’ ὑποχόνδριον μυσὶν, ἐξ ἀμφοτέρων
<span class="lb" data-page="7.453" data-line="11" id="p7.453.11"></span>τούτων ἐναργῶς ἐν ὀλίγῳ χρόνῳ διαγνώσεις, αὐτοῦ
<span class="lb" data-page="7.453" data-line="12" id="p7.453.12"></span>ἤδη ὑπάρξαντος ἀξιολόγου μεγέθους. τὰ μὲν δὴ τοιαῦτα πάντα
<span class="lb" data-page="7.453" data-line="13" id="p7.453.13"></span>συνῆπται τῇ τῶν πεπονθότων μορίων ἐπισκέψει, περὶ ἧς
<span class="lb" data-page="7.453" data-line="14" id="p7.453.14"></span>οὐ πρόκειται μὲν ἐν τῷ παρόντι σκοπεῖσθαι, δεδήλωται δὲ
<span class="lb" data-page="7.453" data-line="15" id="p7.453.15"></span>ὑπὲρ τῆς κοινωνίας αὐτῶν οὐκ ἀχρήστως. ἐπὶ δὲ τὸν ἐξ ἀρχῆς
<span class="lb" data-page="7.453" data-line="16" id="p7.453.16"></span>λόγον ἰέναι καιρός. ἑκάστου τῶν νοσημάτων ἴδιός ἐστι
<span class="lb" data-page="7.453" data-line="17" id="p7.453.17"></span>χρόνος ὁ τῆς γενέσεως, ἐνίοτε μὲν αἰσθητὸς, ἐνίοτε δὲ οὐκ
<span class="lb" data-page="7.453" data-line="18" id="p7.453.18"></span>αἰσθητός· ἀφ’ οὗ πάλιν ὁ τῆς αὐξήσεως οὐχ ὁμοίως ἐπὶ 
<span class="pb" data-page="7.454" id="p7.454"></span>
<span class="lb" data-page="7.454" data-line="1" id="p7.454.1"></span>πάντων αἰσθητὸς οὐδὲ οὗτος·<span class="milestone ed2page" data-n="309" data-unit="ed2page" id="ed2page.309"></span> οἷς ὁ τῆς ἀκμῆς ἕπεται
<span class="lb" data-page="7.454" data-line="2" id="p7.454.2"></span>πάντως αἰσθητὸς, ὁμολογούντων ἡμῶν ἔστιν ὅτε μηδὲν ἔχειν
<span class="lb" data-page="7.454" data-line="3" id="p7.454.3"></span>ἐναργὲς γνώρισμα τῆς ἀρχῆς τοῦ πάθους καὶ τῆς αὐξήσεως.
<span class="lb" data-page="7.454" data-line="4" id="p7.454.4"></span>ἐπὶ τούτων οὖν, ὡς πρὸς τὴν χρείαν τῆς τέχνης, ἀληθῶς τις
<span class="lb" data-page="7.454" data-line="5" id="p7.454.5"></span>ἐρεῖ τὸν τῆς ἀκμῆς μόνον ὑπάρχειν καιρόν· εἰ δὲ καὶ σώζεσθαι
<span class="lb" data-page="7.454" data-line="6" id="p7.454.6"></span>μέλλοιεν, ἕπεσθαι πάντως αὐτῷ τὸν τῆς παρακμῆς, αἰσθητὸν
<span class="lb" data-page="7.454" data-line="7" id="p7.454.7"></span>καὶ τοιοῦτον, ὡς ἂν ἐν χρόνῳ συνιστάμενον οὐκ ἀπλατεῖ.
<span class="lb" data-page="7.454" data-line="8" id="p7.454.8"></span>καὶ γὰρ εἰ ἢ δι’ αἱμοῤῥαγίας, ἢ δι’ ἱδρώτων τις ὀξέως κριθείη,
<span class="lb" data-page="7.454" data-line="9" id="p7.454.9"></span>χρόνος γοῦν τις ὑπάρχει καὶ τούτῳ αἰσθητὸς ὁ τῆς παρακμῆς·
<span class="lb" data-page="7.454" data-line="10" id="p7.454.10"></span>εἰ δ’ ἐλάττονος τούτου καθ’ ἕτερα νοσήματα γινομένου, τρισὶν
<span class="lb" data-page="7.454" data-line="11" id="p7.454.11"></span>ἢ τέτταρσιν ἢ καὶ πλέοσιν ἡμέραις παρακμάζοντος, τοῦτο
<span class="lb" data-page="7.454" data-line="12" id="p7.454.12"></span>οὐδὲν τὸν ἔμπροσθεν λόγον φαίνεται παραβλάπτον, οὐδὲ διαβάλλει
<span class="lb" data-page="7.454" data-line="13" id="p7.454.13"></span>τὸ κεφάλαιον τῆς ἀποφάσεως, ἀλλ’ ἔτι μένει, τὸ πάντων
<span class="lb" data-page="7.454" data-line="14" id="p7.454.14"></span>τῶν νοσημάτων, ὅσα λύεται, καθάπερ ἀκμὴν, οὕτω δὴ
<span class="lb" data-page="7.454" data-line="15" id="p7.454.15"></span>καὶ παρακμὴν ὑπάρχειν τινά. 
</p>
</section>
<section id="s5" title="Chapter 5">
<p>
<span class="lb" data-page="7.454" data-line="16" id="p7.454.16"></span>Τούτων ἡμῖν αὐτάρκως ἀποδεικνυμένων,
<span class="lb" data-page="7.454" data-line="17" id="p7.454.17"></span>ἐπισκεψόμεθα περὶ τῶν μὴ λυομένων νοσημάτων. διττὴ δέ
<span class="lb" data-page="7.454" data-line="18" id="p7.454.18"></span>ἐστιν αὐτῶν ἡ φύσις· ἔνια μὲν γὰρ αὐτῶν ἔχει τὴν κατασκευὴν, ﻿
<span class="pb" data-page="7.455" id="p7.455"></span>
<span class="lb" data-page="7.455" data-line="1" id="p7.455.1"></span>ὅταν ἀκριβῶς αὐτὴν ἔχῃ συμπληρουμένην· ἔνια δὲ ἐκ μὲν τῆς
<span class="lb" data-page="7.455" data-line="2" id="p7.455.2"></span>τῶν λυομένων ἐστὶ φύσεως, ἀλλ’ ὅταν ἀποκτεῖναι φθάσῃ,
<span class="lb" data-page="7.455" data-line="3" id="p7.455.3"></span>κατὰ τοῦτο αὐτοῖς γίνεσθαι συμβαίνει. τριττὸς δὲ καὶ τούτων
<span class="lb" data-page="7.455" data-line="4" id="p7.455.4"></span>ὁ τρόπος ἐστίν· ἢ γὰρ διὰ τὴν τοῦ κάμνοντος ἀδυναμίαν,
<span class="lb" data-page="7.455" data-line="5" id="p7.455.5"></span>ἢ διὰ τὴν τῶν νοσημάτων ἰσχὺν, ἢ διὰ τὰ συναμφότερα ἀναιρεῖ
<span class="lb" data-page="7.455" data-line="6" id="p7.455.6"></span>πρὶν λυθῆναι. καθ’ ἕτερον δὲ λόγον εἷς καινὸς τύπος
<span class="lb" data-page="7.455" data-line="7" id="p7.455.7"></span>ἁπάντων ἐστὶ τῶν τοιούτων, ὅταν ὑπὲρ τὴν δύναμιν ᾖ· τὸ
<span class="lb" data-page="7.455" data-line="8" id="p7.455.8"></span>γάρ τοι συνέχον αὐτὸ τῆς ἀπωλείας τοῦ κάμνοντος ἐν τούτῳ
<span class="lb" data-page="7.455" data-line="9" id="p7.455.9"></span>τέτακται, μήτε σωθῆναι δυναμένου τινὸς, εἰ μὴ κρατήσειεν ἡ
<span class="lb" data-page="7.455" data-line="10" id="p7.455.10"></span>φύσις τῆς νόσου, μήτε ἀπόλλυσθαι χωρὶς τοῦ νικηθῆναι μὲν
<span class="lb" data-page="7.455" data-line="11" id="p7.455.11"></span>τὴν φύσιν, ἐπικρατέστερον δὲ αὐτῆς γενέσθαι τὸ νόσημα.
<span class="lb" data-page="7.455" data-line="12" id="p7.455.12"></span>καὶ διὰ τοῦτό γέ τινες ἓν σημαίνεσθαι νομίζουσιν ἐκ τοῦ μεγάλου
<span class="lb" data-page="7.455" data-line="13" id="p7.455.13"></span>νοσήματος, ἐν τῷ πρός τι συνισταμένου, οὐκ εἰδότες
<span class="lb" data-page="7.455" data-line="14" id="p7.455.14"></span>ὅτι λέγεται μέν ποτε καὶ οὕτω τὸ μέγα νόσημα, καθάπερ ἂν
<span class="lb" data-page="7.455" data-line="15" id="p7.455.15"></span>εἰ καὶ μεῖζον ἐλέγομεν, ὅταν ὑπὲρ τὴν δύναμιν ᾖ· λέγεται δὲ
<span class="lb" data-page="7.455" data-line="16" id="p7.455.16"></span>καὶ κατ’ ἰδίαν οὐσίαν, ὡς ἄνθρωπος, ἢ ἵππος, ἢ βοῦς μέγας.
<span class="lb" data-page="7.455" data-line="17" id="p7.455.17"></span>ἀποδέδεικται δέ μοι καὶ περὶ τούτου τοῦ διττοῦ σημαινομένου
<span class="lb" data-page="7.455" data-line="18" id="p7.455.18"></span>πολλάκις ἤδη δι’ ἑτέρων· τὸ δὲ πάντα ἐν πᾶσιν ἐξεργάζεσθαι, 
<span class="pb" data-page="7.456" id="p7.456"></span>
<span class="lb" data-page="7.456" data-line="1" id="p7.456.1"></span>φλύαρον· ὅπερ οὖν εἰς τὰ παρόντα χρήσιμον ὑπάρχει,
<span class="lb" data-page="7.456" data-line="2" id="p7.456.2"></span>τοῦτο ἐρῶ. τῶν νοσημάτων ἕκαστον αὐτὸ μὲν καθ’
<span class="lb" data-page="7.456" data-line="3" id="p7.456.3"></span>ἑαυτὸ κέκτηταί τινα πηλικότητα, βέλτιον γὰρ οὕτως εἰπεῖν
<span class="lb" data-page="7.456" data-line="4" id="p7.456.4"></span>ἕνεκα σαφηνείας, ἤτοι δὲ ὑπὲρ τὴν δύναμίν ἐστιν ἡ πηλικότης
<span class="lb" data-page="7.456" data-line="5" id="p7.456.5"></span>αὕτη τοῦ νοσήματος, ὡς βαρύνειν αὐτὴν, ἢ τοὐναντίον
<span class="lb" data-page="7.456" data-line="6" id="p7.456.6"></span>ἀσθενεστέρα τῆς δυνάμεως, ὡς νικηθῆναι πρὸς ἐκείνης, ἁπάντων
<span class="lb" data-page="7.456" data-line="7" id="p7.456.7"></span>τῶν καλῶς γινομένων. ὅταν οὖν ὑπὲρ τὴν δύναμιν ᾖ,
<span class="lb" data-page="7.456" data-line="8" id="p7.456.8"></span>τεθνήξεται πάντως ὁ ἄνθρωπος. 
</p>
</section>
<section id="s6" title="Chapter 6">
<p>
<span class="lb" data-page="7.456" data-line="9" id="p7.456.9"></span>Οἱ καιροὶ δὲ τῆς νόσου τηνικαῦτα κατὰ
<span class="lb" data-page="7.456" data-line="10" id="p7.456.10"></span>τὶ μὲν ὡσαύτως τοῖς προειρημένοις λαμβάνονται, κατὰ τὶ δὲ
<span class="lb" data-page="7.456" data-line="11" id="p7.456.11"></span>οὐχ ὡσαύτως. ἡ μὲν γὰρ ἀρχὴ κατὰ τὸν αὐτὸν τρόπον ἐν
<span class="lb" data-page="7.456" data-line="12" id="p7.456.12"></span>τῇ γενέσει τοῦ νοσήματος ἔχουσα τὴν σύστασιν· ἡ δὲ ἀνάβασις
<span class="lb" data-page="7.456" data-line="13" id="p7.456.13"></span>οὐκ ἐν τῷ πέττεσθαι, καθάπερ ἐπὶ τῶν σώζεσθαι μελλόντων,
<span class="lb" data-page="7.456" data-line="14" id="p7.456.14"></span>ἀλλ’ ἐν τοῖς τῆς ἀπεψίας καὶ τοῖς ὀλεθρίοις σημείοις.
<span class="lb" data-page="7.456" data-line="15" id="p7.456.15"></span>ἐδείχθη γὰρ, εἴ <span class="milestone ed2page" data-n="310" data-unit="ed2page" id="ed2page.310"></span>τι μεμνήμεθα, διαφέροντα ταῦτα ἀλλήλων,
<span class="lb" data-page="7.456" data-line="16" id="p7.456.16"></span>λεχθήσεται δὲ ἀναμνήσεως ἕνεκα καὶ νῦν ἐξ αὐτῶν
<span class="lb" data-page="7.456" data-line="17" id="p7.456.17"></span>ἔνια. τὸ μὲν οὖν εὔχροον οὖρον καὶ μετρίως παχὺ πάντων
<span class="lb" data-page="7.456" data-line="18" id="p7.456.18"></span>οὔρων ἐστὶ κάλλιστον, ὅσον ἐπὶ τῇ χροιᾷ καὶ συστάσει·
<span class="lb" data-page="7.456" data-line="19" id="p7.456.19"></span>συμπαρεῖναι δὲ αὐτῷ χρὴ πάντως ἤτοι γε ἐναιώρημα χρηστὸν, 
<span class="pb" data-page="7.457" id="p7.457"></span>
<span class="lb" data-page="7.457" data-line="1" id="p7.457.1"></span>ἢ νεφέλην, ἢ ὑπόστασιν, ὡς ἂν ἡ τοῦ νοσήματος ἀπαιτῇ φύσις·
<span class="lb" data-page="7.457" data-line="2" id="p7.457.2"></span>ἄλλως μὲν γὰρ ἐδείξαμεν ἐν τοῖς χολώδεσι νοσήμασιν,
<span class="lb" data-page="7.457" data-line="3" id="p7.457.3"></span>ἄλλως δὲ ἐν τοῖς ἐξ ὠμῶν χυμῶν πλήθεσι τὰς ὑποστάσεις
<span class="lb" data-page="7.457" data-line="4" id="p7.457.4"></span>γινομένας. ἐκ διαμέτρου δὲ, ὡς ἄν τις εἴποι, τὸ μὲν ἄπεπτον
<span class="lb" data-page="7.457" data-line="5" id="p7.457.5"></span>οὖρόν ἐστιν, ὃ μήτε ἐναιώρημα μήτε ὑπόστασιν ἔχει
<span class="lb" data-page="7.457" data-line="6" id="p7.457.6"></span>μήτε νεφέλην, ἀλλὰ μηδὲ πάχος τι προσειληφὸς, ἢ ὠχρότητα,
<span class="lb" data-page="7.457" data-line="7" id="p7.457.7"></span>λευκὸν δέ ἐστι τῇ χροιᾷ, καὶ λεπτὸν τῇ συστάσει, καθάπερ
<span class="lb" data-page="7.457" data-line="8" id="p7.457.8"></span>ὕδωρ· εἰ μέντοι νεφέλη τις, ἢ ἐναιώρημα μέλαν, ἢ ὑπόστασις
<span class="lb" data-page="7.457" data-line="9" id="p7.457.9"></span>ἐν αὐτῷ γένοιτο μέλαινα, καὶ μᾶλλον εἰ καὶ σύμπαν εἴη
<span class="lb" data-page="7.457" data-line="10" id="p7.457.10"></span>ζοφῶδες, ὀλέθριον ὑπάρχει· καθάπερ εἰ καὶ κριμνώδη τινὰ,
<span class="lb" data-page="7.457" data-line="11" id="p7.457.11"></span>ἢ πεταλώδη κατ’ αὐτὸ φαίνοιτο· καὶ μὴν καὶ τὸ δυσῶδες
<span class="lb" data-page="7.457" data-line="12" id="p7.457.12"></span>ἰσχυρῶς, καὶ τὸ λιπαρὸν, ὅπερ ἐλαιῶδες ὀνομάζουσιν, ὀλέθριον.
<span class="lb" data-page="7.457" data-line="13" id="p7.457.13"></span>ταῦτα οὖν ἐστι τὰ οὖρα, μεγάλου νοσήματος γνωρίσματα,
<span class="lb" data-page="7.457" data-line="14" id="p7.457.14"></span>ὃ κατὰ τὴν ἑαυτοῦ φύσιν ἔλεγον ὑπάρχειν μέγα.
<span class="lb" data-page="7.457" data-line="15" id="p7.457.15"></span>μέγα δὲ, εἰ καὶ τὸ πτύσμα πλευριτικοῖς καὶ περιπνευμονικοῖς,
<span class="lb" data-page="7.457" data-line="16" id="p7.457.16"></span>ἤτοι μέλαν, ἢ πυῤῥὸν ἰσχυρῶς, ἢ ἀφρῶδες, ἢ δυσῶδες ἱκανῶς,
<span class="lb" data-page="7.457" data-line="17" id="p7.457.17"></span>ἢ μηδ’ ὅλως πτυόμενον, ἰσχυρᾶς ὀδύνης ἢ δυσπνοίας 
<span class="pb" data-page="7.458" id="p7.458"></span>
<span class="lb" data-page="7.458" data-line="1" id="p7.458.1"></span>κατεχούσης τὸν ἄνθρωπον. ἀνάλογον δὲ τοῖσδε κᾀπὶ τῶν
<span class="lb" data-page="7.458" data-line="2" id="p7.458.2"></span>ἄλλων νοσημάτων, ὅσα καθ’ ἧπαρ, ἢ γαστέρα συνίσταται,
<span class="lb" data-page="7.458" data-line="3" id="p7.458.3"></span>τῶν ὀλεθρίων σημείων ὑπάρχει γένος, ὅθεν οὐδὲ ὁρίσαι παραπλησίως
<span class="lb" data-page="7.458" data-line="4" id="p7.458.4"></span>οἷόν τε τῇ τῶν σωθησομένων ἀκμῇ τὴν ἐν τοῖς
<span class="lb" data-page="7.458" data-line="5" id="p7.458.5"></span>τοιούτοις νοσήμασιν· ἐκεῖ μὲν γὰρ οἱ μέγιστοι παροξυσμοὶ<span class="milestone ed1page" data-n="388" data-unit="ed1page" id="ed1page.388"></span>
<span class="lb" data-page="7.458" data-line="6" id="p7.458.6"></span>τὴν ἀκμὴν ἀφώριζον, ἐνταυθοῖ δὲ οὐχ ὁρίσαι τοὺς μεγίστους
<span class="lb" data-page="7.458" data-line="7" id="p7.458.7"></span>ὁμοίως, ὡς ἂν μηδὲ πεπτομένου τὴν ἀρχὴν τοῦ νοσήματος,
<span class="lb" data-page="7.458" data-line="8" id="p7.458.8"></span>ἀλλ’ ἐπινοίᾳ χρὴ λαμβάνειν τὸ μέγιστον, εἰς ὃ ποτὲ
<span class="lb" data-page="7.458" data-line="9" id="p7.458.9"></span>μὲν ἀφικνεῖται τὸ νόσημα, ποτὲ δὲ ἀναιρεῖ φθάνον. ἐπὶ μέν
<span class="lb" data-page="7.458" data-line="10" id="p7.458.10"></span>γε τῆς λυομένης φλεγμονῆς ἡ τοῦ πύου γένεσις ὅρος τῆς ἀκμῆς·
<span class="lb" data-page="7.458" data-line="11" id="p7.458.11"></span>ἐπὶ δὲ τῆς μὴ μελλούσης λύεσθαι δυνατὸν μὲν τὸν ἄνθρωπον
<span class="lb" data-page="7.458" data-line="12" id="p7.458.12"></span>ἀποθανεῖν ἐστι καὶ κατὰ τὴν ἀνάβασιν αὐτῆς· ἐγχωρεῖ
<span class="lb" data-page="7.458" data-line="13" id="p7.458.13"></span>δὲ καὶ διαρκέσαι τὴν δύναμιν ἰσχυροτάτην ὑπάρχουσαν
<span class="lb" data-page="7.458" data-line="14" id="p7.458.14"></span>ἄχρι τοῦ τελευταίου μεγέθους. ταύτης γάρ τοι τῆς φλεγμονῆς,
<span class="lb" data-page="7.458" data-line="15" id="p7.458.15"></span>ὅταν γε μὴ μέλλοι λύεσθαι, τὸ μέγιστον μέγεθος ἤτοι γε
<span class="lb" data-page="7.458" data-line="16" id="p7.458.16"></span>εἰς γάγγραιναν, ἢ εἰς σηπεδόνα τελευτᾷ· μέχρι δ’ ἂν μηκέτι
<span class="lb" data-page="7.458" data-line="17" id="p7.458.17"></span>τι τούτων ᾖ, δυνατὸν αὐτὴν αὐξηθῆναι. ἀνάλογον δὲ τῇ
<span class="lb" data-page="7.458" data-line="18" id="p7.458.18"></span>φλεγμονῇ καὶ αἱ καθ’ ἕκαστον γένος τῶν ἄλλων νοσημάτων ﻿
<span class="pb" data-page="7.459" id="p7.459"></span>
<span class="lb" data-page="7.459" data-line="1" id="p7.459.1"></span>αὐξήσεις νοείσθωσαν. εἴρηται δὲ αὐτῶν οὐ τὰ γένη μόνον,
<span class="lb" data-page="7.459" data-line="2" id="p7.459.2"></span>ἀλλὰ καὶ αἱ διαφοραὶ καὶ τὰ εἴδη δι’ ἑνὸς ὑπομνήματος, ὃ
<span class="lb" data-page="7.459" data-line="3" id="p7.459.3"></span>περὶ διαφορᾶς νοσημάτων ἐπιγράφεται. ἐκείνῳ δὲ μάλιστά
<span class="lb" data-page="7.459" data-line="4" id="p7.459.4"></span>σε προσέχειν ἀξιῶ τὸν νοῦν, ὃ παροφθὲν ἱκανῶς ἄν τινα
<span class="lb" data-page="7.459" data-line="5" id="p7.459.5"></span>σφάλλοι. 
</p>
</section>
<section id="s7" title="Chapter 7">
<p>
<span class="lb" data-page="7.459" data-line="6" id="p7.459.6"></span>Ἐνδέχεται γὰρ ἑνὶ καὶ τῷ αὐτῷ χρόνῳ καὶ
<span class="lb" data-page="7.459" data-line="7" id="p7.459.7"></span>δυσὶ καὶ τρισὶ νοσήμασιν ἔχεσθαι τὸν ἄνθρωπον, ὧν τὸ μὲν
<span class="lb" data-page="7.459" data-line="8" id="p7.459.8"></span>ἤδη παρακμάζει, τὸ δὲ τὸν ἀρχῆς ἔτι μένει καιρὸν, ἢ τὰ
<span class="lb" data-page="7.459" data-line="9" id="p7.459.9"></span>πρῶτα τῆς ἀναβάσεως, τὸ δ’ ἐπὶ πλεῖστον ηὔξηται· κᾄπειτα
<span class="lb" data-page="7.459" data-line="10" id="p7.459.10"></span>τὸν ἄνθρωπον ἀποθανεῖν, οὔτε διὰ τὸ παρακμάζον, οὔτε
<span class="lb" data-page="7.459" data-line="11" id="p7.459.11"></span>διὰ τὸ νῦν ἀρχόμενον, ἀλλὰ διὰ τὸ μεγάλως ηὐξημένον.
<span class="lb" data-page="7.459" data-line="12" id="p7.459.12"></span>μάλιστα μὲν οὖν ἐπισκέπτου τὰς τρεῖς ἀρχὰς τῶν διοικουσῶν
<span class="lb" data-page="7.459" data-line="13" id="p7.459.13"></span>ὅλον τὸ σῶμα <span class="milestone ed2page" data-n="311" data-unit="ed2page" id="ed2page.311"></span>δυνάμεων, ὅπως διάκεινται· λέγω δὲ
<span class="lb" data-page="7.459" data-line="14" id="p7.459.14"></span>ταύτας, ἐγκέφαλον, καρδίαν καὶ ἧπαρ· ἐφεξῆς δὲ καὶ τὰ
<span class="lb" data-page="7.459" data-line="15" id="p7.459.15"></span>ἄλλα σύμπαντα μόρια, τὰ ἀπὸ τῶν ἀρχῶν ἑκάστης πεφυκότα,
<span class="lb" data-page="7.459" data-line="16" id="p7.459.16"></span>νεῦρα, φλέβας καὶ ἀρτηρίας, καὶ ἅττα φύσιν μὲν ἰδίαν
<span class="lb" data-page="7.459" data-line="17" id="p7.459.17"></span>ἔχοντα, διοικούμενα δὲ ὑπὸ τῶν ἀρχῶν ἁπασῶν, ἔνια μὲν
<span class="lb" data-page="7.459" data-line="18" id="p7.459.18"></span>ὁμοτίμως, ἔνια δὲ ὑπὸ τῆς μὲν μᾶλλον, ὑπὸ τῆς δὲ ἧττον. 
<span class="pb" data-page="7.460" id="p7.460"></span>
<span class="lb" data-page="7.460" data-line="1" id="p7.460.1"></span>ἐκ γὰρ τῆς τοιαύτης θεωρίας πρῶτον μὲν, εἴθ’ ἕν ἐστιν, εἴτε
<span class="lb" data-page="7.460" data-line="2" id="p7.460.2"></span>καὶ πλείω νοσήματα κατὰ τὸν ἄνθρωπον, εὑρήσεις· εἶθ’ ἑξῆς
<span class="lb" data-page="7.460" data-line="3" id="p7.460.3"></span>ἑκάστου τοὺς ἰδίους ἐπίσκεψαι καιροὺς, ἀναγκαίους ὑπάρχοντας
<span class="lb" data-page="7.460" data-line="4" id="p7.460.4"></span>εἰς τὴν τῶν βοηθημάτων εὕρεσιν, ἧς ἕνεκα ἡμῖν ὁ λόγος
<span class="lb" data-page="7.460" data-line="5" id="p7.460.5"></span>ὅδε σπουδάζεται. 
</p>
</section>
<section id="s8" title="Chapter 8">
<p>
<span class="lb" data-page="7.460" data-line="6" id="p7.460.6"></span>Περὶ μὲν γὰρ τὰς ἀρχὰς καὶ τὰ τέλη πάντα
<span class="lb" data-page="7.460" data-line="7" id="p7.460.7"></span>ἀσθενέστερα, περὶ δὲ τὰς ἀκμὰς ἰσχυρότερα, μεταξὺ δὲ τούτων
<span class="lb" data-page="7.460" data-line="8" id="p7.460.8"></span>ὅσα μεταξύ. τὰ μὲν γὰρ τῆς ἀρχῆς ἐγγυτέρω τῶν
<span class="lb" data-page="7.460" data-line="9" id="p7.460.9"></span>ἐγγυτέρω τῆς ἀκμῆς ἀσθενέστερα, καθάπερ γε καὶ τὰ τοῦ
<span class="lb" data-page="7.460" data-line="10" id="p7.460.10"></span>τέλους ἐγγυτέρω· τὰ δὲ ἶσον ἀπέχοντα τῆς ἀρχῆς τε καὶ
<span class="lb" data-page="7.460" data-line="11" id="p7.460.11"></span>τῆς ἀκμῆς μέσα τῆς ἰσχύος τῶν ἄκρων ἀμφοτέρων· οὕτω
<span class="lb" data-page="7.460" data-line="12" id="p7.460.12"></span>δὲ καὶ τὰ τῆς ἀκμῆς ἶσον ἀπέχοντα καὶ τῆς τελευτῆς, μέσα
<span class="lb" data-page="7.460" data-line="13" id="p7.460.13"></span>καὶ ταῦτα τῶν ἰδίων ἄκρων ἐστίν. ἐπικρατεῖν οὖν ἐν
<span class="lb" data-page="7.460" data-line="14" id="p7.460.14"></span>τῇ θεραπείᾳ προσήκει κατὰ μὲν τὴν ἀκμὴν τὸ παρηγορικὸν,
<span class="lb" data-page="7.460" data-line="15" id="p7.460.15"></span>ἐπὶ δὲ τῆς ἀρχῆς καὶ τῆς τελευτῆς τὸ ἀγωνιστικόν·
<span class="lb" data-page="7.460" data-line="16" id="p7.460.16"></span>ἀνάλογον δὲ τοῖς ἄκροις οἱ μεταξὺ καιροὶ λαμβανέσθωσαν,
<span class="lb" data-page="7.460" data-line="17" id="p7.460.17"></span>καθάπερ ἐν τῇ τῆς θεραπευτικῆς μεθόδου πραγματείᾳ λέλεκται
<span class="lb" data-page="7.460" data-line="18" id="p7.460.18"></span>ἐπὶ πλέον, νυνὶ δὲ ὅσον ὑπογραφῆς ἕνεκεν αὐτὰ τὰ κεφάλαια
<span class="lb" data-page="7.460" data-line="19" id="p7.460.19"></span>διῆλθον, ἐνδεικνύμενος τὴν χρείαν τῆς ἐν τοῖς νοσήμασι κατὰ 
<span class="pb" data-page="7.461" id="p7.461"></span>
<span class="lb" data-page="7.461" data-line="1" id="p7.461.1"></span>καιροὺς διαφορᾶς. οὐδὲ γὰρ ὅπως τις διαιτήσει δυνατὸν εὑρεῖν,
<span class="lb" data-page="7.461" data-line="2" id="p7.461.2"></span>οὐδὲ πότε δὲ θρέψει, χωρὶς τοῦ διορίσαι βεβαίως αὐτοὺς,
<span class="lb" data-page="7.461" data-line="3" id="p7.461.3"></span>εἴ γε χρὴ συντεκμαίρεσθαι κατ’ ἀρχὰς εὐθὺς, ὁπηνίκα μὲν ἡ
<span class="lb" data-page="7.461" data-line="4" id="p7.461.4"></span>ἀκμὴ τοῦ νοσήματος ἔσοιτο, πηλίκη δέ ἐστιν ἡ τοῦ κάμνοντος
<span class="lb" data-page="7.461" data-line="5" id="p7.461.5"></span>δύναμις. εἰ μὲν γὰρ ἐξαρκέσει τῷ τῆς ἀκμῆς καιρῷ καὶ χωρὶς
<span class="lb" data-page="7.461" data-line="6" id="p7.461.6"></span>τοῦ τροφὴν προσενέγκασθαι, κράτιστον ἀσιτεῖν ἄχρι τοῦ τὴν
<span class="lb" data-page="7.461" data-line="7" id="p7.461.7"></span>παρακμὴν ἀπάρξασθαι· εἰ δ’ οὐχ οἷόν τε ἀσιτοῦντα διαρκέσαι,
<span class="lb" data-page="7.461" data-line="8" id="p7.461.8"></span>θρεπτέον αὐτὸν ἀπ’ ἀρχῆς εὐθέως ἐν ἅπαντι καιρῷ τῷ
<span class="lb" data-page="7.461" data-line="9" id="p7.461.9"></span>δυναμένῳ προσδέξασθαι τροφὴν, ἔστι δὲ οὗτος ὁ τῆς ἀνέσεως.
<span class="lb" data-page="7.461" data-line="10" id="p7.461.10"></span>λέγω δὲ ἄνεσιν ἄρτι τὸ δεύτερον μόριον τῆς ὅλης περιόδου
<span class="lb" data-page="7.461" data-line="11" id="p7.461.11"></span>διαιρεθείσης εἰς δύο τὰ πάντα, παροξυσμόν τε καὶ ἄνεσιν.
<span class="lb" data-page="7.461" data-line="12" id="p7.461.12"></span>Ἱπποκράτης μὲν οὖν πάντων πρῶτος ὧν ἴσμεν ὀρθῶς περὶ
<span class="lb" data-page="7.461" data-line="13" id="p7.461.13"></span>τούτου διωρίσατο· βέλτιον δὲ ἂν ἐξεργάσασθαι τὴν τέχνην
<span class="lb" data-page="7.461" data-line="14" id="p7.461.14"></span>αὐτοῦ· σχεδὸν δὲ οὐδεὶς τοῦτο ἐποίησεν, ἔνιοι δὲ καὶ τελέως
<span class="lb" data-page="7.461" data-line="15" id="p7.461.15"></span>ἀποχωρήσαντες αὐτῆς εἰς μακρολογίαν ἐξετράποντο, καθάπερ
<span class="lb" data-page="7.461" data-line="16" id="p7.461.16"></span>καὶ Ἀρχιγένης ἔν τε τοῖς ἄλλοις ἅπασι κᾀν τοῖς
<span class="lb" data-page="7.461" data-line="17" id="p7.461.17"></span>δύο βιβλίοις, ἃ περὶ τῶν ἐν ταῖς νόσοις καιρῶν ἐγράψατο.
<span class="lb" data-page="7.461" data-line="18" id="p7.461.18"></span>μαθήσῃ δὲ ἐναργῶς ὃ λέγω, δύο ταῦτα ἐξετάσας ἀκριβῶς· 
<span class="pb" data-page="7.462" id="p7.462"></span>
<span class="lb" data-page="7.462" data-line="1" id="p7.462.1"></span>ἓν μὲν, εἰ ταυτὶ τὰ νῦν ὑφ’ ἡμῶν εἰρημένα δι’ ὅλου τούτου
<span class="lb" data-page="7.462" data-line="2" id="p7.462.2"></span>τοῦ βιβλίου χρησιμώτατά ἐστιν εἰς θεραπείαν καὶ πρόγνωσιν·
<span class="lb" data-page="7.462" data-line="3" id="p7.462.3"></span>ἕτερον δὲ, εἰ λέλεκταί τι πρὸς Ἀρχιγένους. εἰ γὰρ μηδενὸς
<span class="lb" data-page="7.462" data-line="4" id="p7.462.4"></span>ἐλλείποντος τοῖσδε, φαίνεται λέγων ἕτερα, διττῶς πλημμελεῖ,
<span class="lb" data-page="7.462" data-line="5" id="p7.462.5"></span>μήτε τὰ χρήσιμα διδάσκων, βαρύνων τε τῇ τῶν ἀχρήστων πολυλογίᾳ
<span class="lb" data-page="7.462" data-line="6" id="p7.462.6"></span>τοὺς ἀναγινώσκοντας αὐτοῦ τὰ βιβλία. 
</p>
</section>
</section>
</article>
